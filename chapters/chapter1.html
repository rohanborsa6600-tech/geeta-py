<!DOCTYPE html>
<html lang="sa">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>अध्याय 1</title>
    <link rel="stylesheet" href="../style.css">
    <script src="../main.js" defer></script>
</head>
<body>
<header>
    <a href="../index.html" class="back-btn">← मागे</a>
    <h1>अध्याय 1</h1>
</header>
<main>
<p>।। श्रीकृष्ण शरणम् मम ।।</p>
<p>श्रीमद्भग्वद्गीता</p>
<p>।। श्रीपरमात्मने नमः ।।</p>
<p>अथ प्रथमोऽध्यायः</p>
<p>धृतराष्ट्र उवाच</p>
<p>धर्मक्षेत्रे कुरुक्षेत्रे, समवेता युयुत्सवः ।</p>
<p> मामकाः पाण्डवाश्चैव, किमकुर्वत सञ्जय ।।१।।</p>
<p>सञ्जय उवाच</p>
<p>दृष्ट् तु पाण्डवानीकम्, व्यूढम् दुर्योधनस्तदा ।</p>
<p>आचार्यमुपसङ्गम्य, राजा वचनमब्रवीत् ।।२।।</p>
<p>पश्यैताम् पाण्डुपुत्राणाम्, आचार्य महतीम् चमूम् ।</p>
<p>व्यूढाम् द्रुपदपुत्रेण, तव शिष्येण धीमता ।।३।।</p>
<p>अत्र शूरा महेष्वासा, भीमार्जुनसमा युधि ।</p>
<p>युयुधानो विराटश्च, द्रुपदश्च महारथः ।।४।।</p>
<p>धृष्टकेतुश्चेकितानः, काशिराजश्च वीर्यवान् ।</p>
<p>पुरुजित्कुन्तिभोजश्च, शैब्यश्च नरपुङ्गवः ।।५।।</p>
<p>युधामन्युश्च विक्रान्तः, उत्तमौजाश्च वीर्यवान् ।</p>
<p>सौभद्रो द्रौपदेयाश्च, सर्व एव महारथाः ।।६।।</p>
<p>अस्माकम् तु विशिष्टा ये, तान्निबोध द्विजोत्तम ।</p>
<p>नायका मम सैन्यस्य, सञ्ज्ञार्थम् तान्ब्रवीमि ते ।।७।। </p>
<p>भवान्भीष्मश्च कर्णश्च, कृपश्च समितिञ्जयः ।</p>
<p>अश्वत्थामा विकर्णश्च, सौमदत्तिस्तथैव च ।।८।।</p>
<p>अन्ये च बहवः शूराः, मदर्थे त्यक्तजीविताः ।</p>
<p>नानाशस्त्रप्रहरणाः, सर्वे युद्धविशारदाः ।।९।।</p>
<p>अपर्याप्तम् तदस्माकम्, बलम् भीष्माभिरक्षितम् ।</p>
<p>पर्याप्तम् त्विदमेतेषाम्, बलम् भीमाभिरक्षितम् ।।१०।। </p>
<p>अयनेषु च सर्वेषु, यथाभागमवस्थिताः ।</p>
<p>भीष्ममेवाभिरक्षन्तु, भवन्तः सर्व एव हि ।।११।। </p>
<p>तस्य सञ्जनयन्हर्षम्, कुरुवृद्धः पितामहः ।</p>
<p>सिंहनादम् विनद्योच्चैः, शङखम् दध्मौ प्रतापवान् ।।१२।।</p>
<p>ततः शङ्खाश्च भेर्यश्च, पणवानकगोमुखाः ।</p>
<p>सहसैवाभ्यहन्यन्तः, स शब्दस्तुमुलोऽभवत् ।।१३।।</p>
<p>ततः श्वेतैर्हयैर्युक्ते, महति स्यन्दने स्थितौ ।</p>
<p>माधवः पाण्डवश्चैव, दिव्यौ शङ्खौ प्रदध्मतुः ।।१४।।</p>
<p>पाञ्चजन्यम् हृषीकेशो, देवदत्तम् धनञ्जयः ।</p>
<p>पौण्ड्रम् दध्मौ महाशङखम्, भीमकर्मा वृकोदरः ।।१५।।</p>
<p>अनन्तविजयम् राजा, कुन्तीपुत्रो युधिष्ठिरः ।</p>
<p>नकुलः सहदेवश्च, सुघोषमणिपुष्पकौ ।।१६।।</p>
<p>काश्यश्च परमेष्वासः, शिखण्डी च महारथः ।</p>
<p>धृष्टद्युम्नो विराटश्च, सात्यकिश्चापराजितः ।।१७।।</p>
<p>द्रुपदो द्रौपदेयाश्च, सर्वशः पृथिवीपते ।</p>
<p>सौभद्रश्च महाबाहुः, शङ्खान्दध्मुः पृथक् पृथक् ।।१८।।</p>
<p>स घोषो धार्तराष्ट्राणाम्, हृदयानि व्यदारयत् ।</p>
<p>नभश्च पृथिवीम् चैव, तुमुलो व्यनुनादयन् ।।१९।।</p>
<p>अथ व्यवस्थितान्दृष्ट्ा, धार्तराष्ट्रान् कपिध्वजः ।</p>
<p>प्रवृत्ते शस्त्रसम्पाते, धनुरुद्यम्य पाण्डवः ।।२०।।</p>
<p>हृषीकेशम् तदा वाक्यम्, इदमाह महीपते ।</p>
<p>अर्जुन उवाच</p>
<p>सेनयोरुभयोर्मध्ये, रथम् स्थापय मेऽच्युत ।।२१।।</p>
<p>यावदेतान्निरीक्षेऽहम्, योद्धुकामानवस्थितान् ।</p>
<p>कैर्मया सह योद्धव्यम्, अस्मिन्रणसमुद्यमे ।।२२।।</p>
<p>योत्स्यमानानवेक्षेऽहम्, य एतेऽत्र समागताः ।</p>
<p>धार्तराष्ट्रस्य दुर्बुद्धेर्, युद्धे प्रियचिकीर्षवः ।।२३।।</p>
<p>सञ्जय उवाच</p>
<p>एवमुक्तो हृषीकेशो, गुडाकेशेन भारत ।</p>
<p>सेनयोरुभयोर्मध्ये, स्थापयित्वा रथोत्तमम् ।।२४।।</p>
<p>भीष्मद्रोणप्रमुखतः, सर्वेषाम् च महीक्षिताम् ।</p>
<p>उवाच पार्थ पश्यैतान्, समवेतान्कुरूनिति ।।२५।।</p>
<p>तत्रापश्यत्स्थितान् पार्थः, पितॄनथ पितामहान् ।</p>
<p>आचार्यान्मातुलान्भ्रातॄन्, पुत्रान्पौत्रान्सखींस्तथा ।।२६।।</p>
<p>श्वसुरान् सुहृदश्चैव, सेनयोरुभयोरपि । </p>
<p>तान्समीक्ष्य स कौन्तेयः, सर्वान्बन्धूनवस्थितान् ।।२७।।</p>
<p>कृपया परयाविष्टो, विषीदन्निदमब्रवीत् ।</p>
<p>अर्जुन उवाच</p>
<p>दृष्टेमम् स्वजनम् कृष्ण, युयुत्सुम् समुपस्थितम् ।।२८।।</p>
<p>सीदन्ति मम गात्राणि, मुखम् च परिशुष्यति ।</p>
<p>वेपथुश्च शरीरे मे, रोमहर्षश्च जायते ।।२९।।</p>
<p>गाण्डीवम् स्रंसते हस्तात्, त्वक्चैव परिदह्यते ।</p>
<p>न च शक्नोम्यवस्थातुम्, भ्रमतीव च मे मनः ।।३०।।</p>
<p>निमित्तानि च पश्यामि, विपरीतानि केशव ।</p>
<p>न च श्रेयोऽनुपश्यामि, हत्वा स्वजनमाहवे ।।३१ ।।</p>
<p>न काङ्गे विजयम् कृष्ण, न च राज्यम् सुखानि च । </p>
<p>किम् नो राज्येन गोविन्द, किम् भोगैर्जीवितेन वा ।।३२।।</p>
<p>येषामर्थे काङ्गितम् नो, राज्यम् भोगाः सुखानि च । </p>
<p>त इमेऽवस्थिता युद्धे, प्राणांस्त्यक्त्वा धनानि च ।।३३।।</p>
<p>आचार्याः पितरः पुत्रास्, तथैव च पितामहाः ।</p>
<p> मातुलाः श्वशुराः पौत्राः, श्यालाः सम्बन्धिनस्तथा ।।३४।।</p>
<p>एतान्न हन्तुमिच्छामि, घ्नतोऽपि मधुसूदन । </p>
<p>अपि त्रैलोक्यराज्यस्य, हेतोः किम् नु महीकृते ।।३५।।</p>
<p>निहत्य धार्तराष्ट्रान्नः, का प्रीतिः स्याज्जनार्दन । </p>
<p>पापमेवाश्रयेदस्मान्, हत्वैतानाततायिनः ।।३६।।</p>
<p>तस्मान्नार्हा वयम् हन्तुम्, धार्तराष्ट्रान् स्वबान्धवान् ।</p>
<p>स्वजनम् हि कथम् हत्वा, सुखिनः स्याम माधव ।।३७।।</p>
<p>यद्यप्येते न पश्यन्ति, लोभोपहतचेतसः ।</p>
<p>कुलक्षयकृतम् दोषम्, मित्रद्रोहे च पातकम् ।।३८।।</p>
<p>कथम् न ज्ञेयमस्माभिः, पापादस्मान्निवर्तितुम् ।</p>
<p>कुलक्षयकृतम् दोषम्, प्रपश्यद्भिर्जनार्दन ।।३९।।</p>
<p>कुलक्षये प्रणश्यन्ति, कुलधर्माः सनातनाः ।</p>
<p>धर्मे नष्टे कुलम् कृत्स्नम्, अधर्मोऽभिभवत्युत ।।४०।।</p>
<p>अधर्माभिभवात्कृष्ण, प्रदुष्यन्ति कुलस्त्रियः ।</p>
<p>स्त्रीषु दुष्टासु वाष्र्णेय, जायते वर्णसङ्करः ।।४१।।</p>
<p>सङकरो नरकायैव, कुलघ्नानाम् कुलस्य च ।</p>
<p>पतन्ति पितरो ह्येषाम्, लुप्तपिण्डोदकक्रियाः ।।४२।।</p>
<p>दोषैरेतैः कुलघ्नानाम्, वर्णसङ्करकारकैः ।</p>
<p>उत्साद्यन्ते जातिधर्माः, कुलधर्माश्च शाश्वताः ।।४३।।</p>
<p>उत्सन्नकुलधर्माणाम्, मनुष्याणाम् जनार्दन ।</p>
<p>नरकेऽनियतम् वासो, भवतीत्यनुशुश्रुम ।।४४।।</p>
<p>अहो बत महत्पापम्, कर्तुम् व्यवसिता वयम् ।</p>
<p>यद्राज्यसुखलोभेन, हन्तुम् स्वजनमुद्यताः ।।४५।।</p>
<p>यदि मामप्रतीकारम्, अशस्त्रम् शस्त्रपाणयः ।</p>
<p>धार्तराष्ट्रा रणे हन्युस्, तन्मे क्षेमतरम् भवेत् ।।४६।।</p>
<p>सञ्जय उवाच</p>
<p>एवमुक्त्वार्जुनः सङ्ख्ये, रथोपस्थ उपाविशत् ।</p>
<p>विसृज्य सशरम् चापम्, शोकसंविग्नमानसः ।।४७।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादेऽर्जुनविषादयोगो नाम प्रथमोऽध्यायः ।।१।। </p>
<p>।। श्रीपरमात्मने नमः ।।</p>
<p>अथ द्वितीयोऽध्यायः</p>
<p>सञ्जय उवाच</p>
<p>तम् तथा कृपयाविष्टम्, अश्रुपूर्णाकुलेक्षणम् । </p>
<p>विषीदन्तमिदम् वाक्यम्, उवाच मधुसूदनः ।।१।।</p>
<p>श्रीभगवानुवाच</p>
<p>कुतस्त्वा कश्मलमिदम्, विषमे समुपस्थितम् । </p>
<p>अनार्यजुष्टमस्वर्ग्यम्, अकीर्तिकरमर्जुन ।।२।। </p>
<p>क्लैब्यम् मा स्म गमः पार्थ, नैतत्त्वय्युपपद्यते । </p>
<p>क्षुद्रम् हृदयदौर्बल्यम्, त्यक्त्वोत्तिष्ठ परन्तप ।।३।।</p>
<p>अर्जुन उवाच</p>
<p>कथम् भीष्ममहम् सङ्ख्ये, द्रोणम् च मधुसूदन । </p>
<p>इषुभिः प्रति योत्स्यामि, पूजार्हावरिसूदन ।।४।।</p>
<p>गुरूनहत्वा हि महानुभावान्,</p>
<p> श्रेयो भोक्तुम् भैक्ष्यमपीह लोके ।</p>
<p>हत्वार्थकामांस्तु गुरूनिहैव, </p>
<p>भुञ्जीय भोगान् रुधिरप्रदिग्धान् ।।५।।</p>
<p>न चैतद्विद्मः कतरन्नो गरीयो, </p>
<p>यद्वा जयेम यदि वा नो जयेयुः ।</p>
<p>यानेव हत्वा न जिजीविषामस्, </p>
<p>तेऽवस्थिताः प्रमुखे धार्तराष्ट्राः ।।६।।</p>
<p>कार्पण्यदोषोपहतस्वभावः, </p>
<p>पृच्छामि त्वाम् धर्मसम्मूढचेताः ।</p>
<p>यच्छ्रेयः स्यान्निश्चितम् ब्रूहि तन्मे, </p>
<p>शिष्यस्तेऽहम् शाधि माम् त्वाम् प्रपन्नम् ।।७।।</p>
<p>न हि प्रपश्यामि ममापनुद्याद्,</p>
<p>यच्छोकमुच्छोषणमिन्द्रियाणाम् ।</p>
<p>अवाप्य भूमावसपत्नमृद्धम्, </p>
<p>राज्यम् सुराणामपि चाधिपत्यम् ।।८।।</p>
<p>सञ्जय उवाच</p>
<p>एवमुक्त्वा हृषीकेशम्, गुडाकेशः परन्तप । </p>
<p>न योत्स्य इति गोविन्दम्, उक्त्वा तूष्णीम् बभूव ह ।।९।।</p>
<p>तमुवाच हृषीकेशः, प्रहसन्निव भारत । </p>
<p>सेनयोरुभयोर्मध्ये, विषीदन्तमिदम् वचः ।।१०।।</p>
<p>श्रीभगवानुवाच</p>
<p>अशोच्यानन्वशोचस्त्वम्, प्रज्ञावादांश्च भाषसे ।</p>
<p>गतासूनगतासूंश्च, नानुशोचन्ति पण्डिताः ।।११।।</p>
<p>न त्वेवाहम् जातु नासम्, न त्वम् नेमे जनाधिपाः ।</p>
<p>न चैव न भविष्यामः, सर्वे वयमतः परम् ।।१२।।</p>
<p>देहिनोऽस्मिन्यथा देहे, कौमारम् यौवनम् जरा ।</p>
<p>तथा देहान्तरप्राप्तिर्, धीरस्तत्र न मुह्यति ।।१३।।</p>
<p>मात्रास्पर्शास्तु कौन्तेय, शीतोष्णसुखदुःखदाः । </p>
<p>आगमापायिनोऽनित्यास्, तांस्तितिक्षस्व भारत ।।१४।।</p>
<p>यम् हि न व्यथयन्त्येते, पुरुषम् पुरुषर्षभ ।</p>
<p>समदुःखसुखम् धीरम्, सोऽमृतत्वाय कल्पते ।।१५।।</p>
<p>नासतो विद्यते भावो, नाभावो विद्यते सतः । </p>
<p>उभयोरपि दृष्टोऽन्तस्, त्वनयोस्तत्त्वदर्शिभिः ।।१६।।</p>
<p>अविनाशि तु तद्विद्धि, येन सर्वमिदम् ततम् ।</p>
<p>विनाशमव्ययस्यास्य, न कश्चित्कर्तुमर्हति ।।१७।।</p>
<p>अन्तवन्त इमे देहा, नित्यस्योक्ताः शरीरिणः ।</p>
<p>अनाशिनोऽप्रमेयस्य, तस्माद्युध्यस्व भारत ।।१८।।</p>
<p>य एनम् वेत्ति हन्तारम्, यश्चैनम् मन्यते हतम् ।</p>
<p>उभौ तौ न विजानीतो, नायम् हन्ति न हन्यते ।।१९।।</p>
<p>न जायते म्रियते वा कदाचिन्, </p>
<p>नायम् भूत्वा भविता वा न भूयः ।</p>
<p>अजो नित्यः शाश्वतोऽयम् पुराणो, </p>
<p>न हन्यते हन्यमाने शरीरे ।।२०।।</p>
<p>वेदाविनाशिनम् नित्यम्, य एनमजमव्ययम् ।</p>
<p>कथम् स पुरुषः पार्थ, कम् घातयति हन्ति कम् ।।२१।।</p>
<p>वासांसि जीर्णानि यथा विहाय, </p>
<p>नवानि गृह्णाति नरोऽपराणि ।</p>
<p>तथा शरीराणि विहाय जीर्णा,</p>
<p>न्यन्यानि संयाति नवानि देही ।।२२।।</p>
<p>नैनम् छिन्दन्ति शस्त्राणि,</p>
<p>नैनम् दहति पावकः ।</p>
<p>न चैनम् क्लेदयन्त्यापो,</p>
<p>न शोषयति मारुतः ।।२३।।</p>
<p>अच्छेद्योऽयमदाह्योऽयम्, अक्लेद्योऽशोष्य एव च ।</p>
<p>नित्यः सर्वगतः स्थाणुर्, अचलोऽयम् सनातनः ।।२४।।</p>
<p>अव्यक्तोऽयमचिन्त्योऽयम्, अविकार्योऽयमुच्यते।</p>
<p>तस्मादेवम् विदित्वैनम्, नानुशोचितुमर्हसि ।।२५।।</p>
<p>अथ चैनम् नित्यजातम्, नित्यम् वा मन्यसेमृतम् ।</p>
<p>तथापि त्वम् महाबाहो, नैवम् शोचितुमर्हसि ।। २६ ।।</p>
<p>जातस्य हि ध्रुवो मृत्युर्, ध्रुवम् जन्म मृतस्य च ।</p>
<p>तस्मादपरिहार्येऽर्थे, न त्वम् शोचितुमर्हसि ।।२७।।</p>
<p>अव्यक्तादीनि भूतानि, व्यक्तमध्यानि भारत ।</p>
<p>अव्यक्तनिधनान्येव, तत्र का परिदेवना ।। २८।।</p>
<p>आश्चर्यवत्पश्यति कश्चिदेनम्,</p>
<p>आश्चर्यवद्वदति तथैव चान्यः ।</p>
<p>आश्चर्यवच्चैनमन्यः श्रृणोति,</p>
<p>श्रृत्वाप्येनम् वेद न चैव कश्चित् ।।२९।।</p>
<p>देही नित्यमवध्योऽयम्, देहे सर्वस्य भारत ।</p>
<p>तस्मात्सर्वाणि भूतानि, न त्वम् शोचितुमर्हसि ।।३०।।</p>
<p>स्वधर्ममपि चावेक्ष्य, न विकम्पितुमर्हसि ।</p>
<p>धर्म्याद्धि युद्धाच्छ्रेयोऽन्यत्, क्षत्रियस्य न विद्यते ।।३१।।</p>
<p>यदृच्छया चोपपन्नम्, स्वर्गद्वारमपावृतम् ।</p>
<p>सुखिनः क्षत्रियाः पार्थ, लभन्ते युद्धमीदृशम् ।।३२।।</p>
<p>अथ चेत्त्वमिमम् धर्म्यम्, सङ्ग्रामम् न करिष्यसि ।</p>
<p>ततः स्वधर्मम् कीर्तिम् च, हित्वा पापमवाप्स्यसि ।।३३।।</p>
<p>अकीर्तिम् चापि भूतानि, कथयिष्यन्ति तेऽव्ययाम् ।</p>
<p>सम्भावितस्य चाकीर्तिर्, मरणादतिरिच्यते ।।३४।।</p>
<p>भयाद्रणादुपरतम्, मंस्यन्ते त्वाम् महारथाः । </p>
<p>येषाम् च त्वम् बहुमतो, भूत्वा यास्यसि लाघवम् ।।३५।।</p>
<p>अवाच्यवादांश्च बहून्, वदिष्यन्ति तवाहिताः ।</p>
<p>निन्दन्तस्तव सामर्थ्यम्, ततो दुःखतरम् नु किम् ।।३६।।</p>
<p>हतो वा प्राप्स्यसि स्वर्गम्, जित्वा वा भोक्ष्यसे महीम् ।</p>
<p>तस्मादुत्तिष्ठ कौन्तेय, युद्धाय कृतनिश्चयः ।।३७।।</p>
<p>सुखदुःखे समे कृत्वा, लाभालाभौ जयाजयौ ।</p>
<p>ततो युद्धाय युज्यस्व, नैवम् पापमवाप्स्यसि ।।३८।।</p>
<p>एषा तेऽभिहिता साङ्ख्ये, बुद्धिर्योगे त्विमाम् शृणु ।</p>
<p>बुद्धया युक्तो यया पार्थ, कर्मबन्धम् प्रहास्यसि ।।३९।।</p>
<p>नेहाभिक्रमनाशोऽस्ति, प्रत्यवायो न विद्यते ।</p>
<p>स्वल्पमप्यस्य धर्मस्य, त्रायते महतो भयात् ।।४०।।</p>
<p>व्यवसायात्मिका बुद्धिर्, एकेह कुरुनन्दन ।</p>
<p>बहुशाखा ह्यनन्ताश्च, बुद्धयोऽव्यवसायिनाम् ।।४१।।</p>
<p>यामिमाम् पुष्पिताम् वाचम्, प्रवदन्त्यविपश्चितः ।</p>
<p>वेदवादरताः पार्थ, नान्यदस्तीति वादिनः ।।४२।।</p>
<p>कामात्मानः स्वर्गपरा, जन्मकर्मफलप्रदाम् ।</p>
<p>क्रियाविशेषबहुलाम्, भोगैश्वर्यगतिम् प्रति ।।४३।।</p>
<p>भोगैश्वर्यप्रसक्तानाम्, तयापहृतचेतसाम् ।</p>
<p>व्यवसायात्मिका बुद्धिः, समाधौ न विधीयते ।।४४।।</p>
<p>त्रैगुण्यविषया वेदा, निस्त्रैगुण्यो भवार्जुन ।</p>
<p>निर्द्वन्द्वो नित्यसत्त्वस्थो, निर्योगक्षेम आत्मवान् ।।४५।।</p>
<p>यावानर्थ उदपाने, सर्वतः सम्प्लुतोदके ।</p>
<p>तावान्सर्वेषु वेदेषु, ब्राह्मणस्य विजानतः ।।४६।।</p>
<p>कर्मण्येवाधिकारस्ते, मा फलेषु कदाचन ।</p>
<p>मा कर्मफलहेतुर्भुर्, मा ते सङ्गोऽस्त्वकर्मणि ।।४७।।</p>
<p>योगस्थः कुरु कर्माणि, सङ्गम् त्यक्त्वा धनञ्जय ।</p>
<p>सिद्ध्यसिद्ध्योः समो भूत्वा, समत्वम् योग उच्यते ।।४८।।</p>
<p>दूरेण ह्यवरम् कर्म, बुद्धियोगाद्धनञ्जय ।</p>
<p>यस्याम् जाग्रति भूतानि, सा निशा पश्यतो मुनेः ।।६९।।</p>
<p>आपूर्यमाणमचलप्रतिष्ठम्, </p>
<p>समुद्रमापः प्रविशन्ति यद्वत् ।</p>
<p>तद्वत्कामा यम् प्रविशन्ति सर्वे, </p>
<p>स शान्तिमाप्नोति न कामकामी ।।७०।।</p>
<p>विहाय कामान्यः सर्वान्, पुमांश्चरति निःस्पृहः ।</p>
<p>निर्ममो निरहङ्कारः, स शान्तिमधिगच्छति ।।७१।।</p>
<p>एषा ब्राह्मी स्थितिः पार्थ, नैनाम् प्राप्य विमुह्यति । </p>
<p>स्थित्वास्यामन्तकालेऽपि, ब्रह्मनिर्वाणमृच्छति ।।७२।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे साङ्ख्ययोगो नाम द्वितीयोऽध्यायः ।।२।।</p>
<p>***</p>
<p>।। श्रीपरमात्मने नमः ।।</p>
<p>अथ तृतीयोऽध्यायः</p>
<p>अर्जुन उवाच</p>
<p>ज्यायसी चेत्कर्मणस्ते, मता बुद्धिर्जनार्दन । </p>
<p>तत्किम् कर्मणि घोरे माम्, नियोजयसि केशव ।।१।। </p>
<p>व्यामिश्रेणेव वाक्येन, बुद्धिम् मोहयसीव मे ।</p>
<p>तदेकम् वद निश्चित्य, येन श्रेयोऽहमाप्नुयाम् ।।२।।</p>
<p>श्रीभगवानुवाच</p>
<p>लोकेऽस्मिन्द्विविधा निष्ठा, पुरा प्रोक्ता मयानघ ।</p>
<p>ज्ञानयोगेन साङ्ख्यानाम्, कर्मयोगेन योगिनाम् ।।३।।</p>
<p>न कर्मणामनारम्भान्, नैष्कर्म्यम् पुरुषोऽश्रुते ।</p>
<p>न च सप्यसनादेव, सिद्धिम् समधिगच्छति ।।४।।</p>
<p>न हि कश्चित्क्षणमपि, जातु तिष्ठत्यकर्मकृत् ।</p>
<p>कार्यते ह्यवशः कर्म, सर्वः प्रकृतिजैर्गुणैः ।।५।।</p>
<p>कर्मेन्द्रियाणि संयम्य, य आस्ते मनसा स्मरन् ।</p>
<p>इन्द्रियार्थान्विमूढात्मा, मिथ्याचारः स उच्यते ।।६।।</p>
<p>यस्त्विन्द्रियाणि मनसा, नियम्यारभतेऽर्जुन ।</p>
<p>कर्मेन्द्रियैः कर्मयोगम्, असक्तः स विशिष्यते ।।७।।</p>
<p>नियतम् कुरु कर्म त्वम्, कर्म ज्यायो ह्यकर्मणः ।</p>
<p>शरीरयात्रापि च ते, न प्रसिद्धयेदकर्मणः ।।८।।</p>
<p>यज्ञार्थात्कर्मणोऽन्यत्र, लोकोऽयम् कर्मबन्धनः ।</p>
<p>तदर्थम् कर्म कौन्तेय, मुक्तसङ्गः समाचर ।।९।।</p>
<p>सहयज्ञाः प्रजाः सृष्ट्वा, पुरोवाच प्रजापतिः ।</p>
<p>अनेन प्रसविष्यध्वम्, एष वोऽस्त्विष्टकामधुक् ।।१०।।</p>
<p>देवान्भावयतानेन, ते देवा भावयन्तु वः ।</p>
<p>परस्परम् भावयन्तः, श्रेयः परमवाप्स्यथ ।।११।।</p>
<p>इष्टान्भोगान्हि वो देवा, दास्यन्ते यज्ञभाविताः ।</p>
<p>तैर्दत्तानप्रदायैभ्यो, यो भुङ्क्ते स्तेन एव सः ।।१२।।</p>
<p>यज्ञशिष्टाशिनः सन्तो, मुच्यन्ते सर्वकिल्बिषैः ।</p>
<p>भुन्जते ते त्वघम् पापा, ये पचन्त्यात्मकारणात् ।।१३।।</p>
<p>अन्नाद्भवन्ति भूतानि, पर्जन्यादन्नसम्भवः ।</p>
<p>यज्ञाद्भवति पर्जन्यो, यज्ञः कर्मसमुद्भवः ।।१४।।</p>
<p>कर्म ब्रह्मोद्भवम् विद्धि, ब्रह्माक्षरसमुद्भवम् ।</p>
<p>तस्मात्सर्वगतम् ब्रह्म, नित्यम् यज्ञे प्रतिष्ठितम् ।।१५।।</p>
<p>एवम् प्रवर्तितम् चक्रम्, नानुवर्तयतीह यः ।</p>
<p>अघायुरिन्द्रियारामो, मोघम् पार्थ स जीवति ।।१६।।</p>
<p>यस्त्वात्मरतिरेव स्यात्, आत्मतृप्तश्च मानवः ।</p>
<p>आत्मन्येव च सन्तुष्टस्, तस्य कार्यम् न विद्यते ।।१७।।</p>
<p>नैव तस्य कृतेनार्थो, नाकृतेनेह कश्चन ।</p>
<p>न चास्य सर्वभूतेषु, कश्चिदर्थव्यपाश्रयः ।।१८।।</p>
<p>तस्मादसक्तः सततम्, कार्यम् कर्म समाचर ।</p>
<p>असक्तो ह्याचरन्कर्म, परमाप्नोति पूरुषः ।।१९।।</p>
<p>कर्मणैव हि संसिद्धिम्, आस्थिता जनकादयः ।</p>
<p>लोकसङ्ग्रहमेवापि, सम्पश्यन्कर्तुमर्हसि ।।२०।।</p>
<p>यद्यदाचरति श्रेष्ठस्, तत्तदेवेतरो जनः ।</p>
<p>स यत्प्रमाणम् कुरुते, लोकस्तदनुवर्तते ।।२१।।</p>
<p>न मे पार्थास्ति कर्तव्यम्, त्रिषु लोकेषु किन्चन ।</p>
<p>नानवाप्तमवाप्तव्यम्, वर्त एव च कर्मणि ।।२२।।</p>
<p>यदि ह्यहम् न वर्तेयम्, जातु कर्मण्यतन्द्रितः ।</p>
<p>मम वर्मानुवर्तन्ते, मनुष्याः पार्थ सर्वशः ।।२३।।</p>
<p>उत्सीदेयुरिमे लोका, न कुर्याम् कर्म चेदहम् ।</p>
<p>सङ्ङ्करस्य च कर्ता स्याम्, उपहन्यामिमाः प्रजाः ।।२४।।</p>
<p>सक्ताः कर्मण्यविद्वांसो, यथा कुर्वन्ति भारत ।</p>
<p>कुर्याद्विद्वांस्तथासक्तस्, चिकीर्षुर्लोकसङ्ग्रहम् ।।२५।।</p>
<p>न बुद्धिभेदम् जनयेत्, अज्ञानाम् कर्मसङ्गिनाम् ।</p>
<p>जोषयेत्सर्वकर्माणि, विद्वान्युक्तः समाचरन् ।।२६।।</p>
<p>प्रकृतेः क्रियमाणानि, गुणैः कर्माणि सर्वशः ।</p>
<p>अहङ्कारविमूढात्मा, कर्ताहमिति मन्यते ।।२७।।</p>
<p>तत्त्ववित्तु महाबाहो, गुणकर्मविभागयोः ।</p>
<p>गुणा गुणेषु वर्तन्त, इति मत्वा न सज्जते ।।२८।।</p>
<p>प्रकृतेर्गुणसम्मूढाः, सज्जन्ते गुणकर्मसु ।</p>
<p>तानकृत्स्नविदो मन्दान्, कृत्स्नविन्न विचालयेत् ।।२९।।</p>
<p>मयि सर्वाणि कर्माणि, सन्न्यस्याध्यात्मचेतसा ।</p>
<p>निराशीर्निर्ममो भूत्वा, युध्यस्व विगतज्वरः ।।३०।।</p>
<p>ये मे मतमिदम् नित्यम्, अनुतिष्ठन्ति मानवाः ।</p>
<p>श्रद्धावन्तोऽनसूयन्तो, मुच्यन्ते तेऽपि कर्मभिः ।।३१।।</p>
<p>ये त्वेतदभ्यसूयन्तो, नानुतिष्ठन्ति मे मतम् ।</p>
<p>सर्वज्ञानविमूढांस्तान्, विद्धि नष्टानचेतसः ।।३२।।</p>
<p>सदृशम् चेष्टते स्वस्याः, प्रकृतेर्ज्ञानवानपि ।</p>
<p>प्रकृतिम् यान्ति भूतानि, निग्रहः किम् करिष्यति ।।३३।।</p>
<p>इन्द्रियस्येन्द्रियस्यार्थे, रागद्वेषौ व्यवस्थितौ । </p>
<p>तयोर्न वशमागच्छेत्, तौ ह्यस्य परिपन्थिनौ ।।३४।।</p>
<p>श्रेयान्स्वधर्मो विगुणः, परधर्मात्स्वनुष्ठितात् । </p>
<p>स्वधर्मे निधनम् श्रेयः, परधर्मो भयावहः ।।३५।।</p>
<p>अर्जुन उवाच</p>
<p>अथ केन प्रयुक्तोऽयम्, पापम् चरति पूरुषः ।</p>
<p>अनिच्छन्नपि वाष्र्णेय, बलादिव नियोजितः ।।३६।।</p>
<p>श्रीभगवानुवाच</p>
<p>काम एष क्रोध एष, रजोगुणसमुद्भवः । </p>
<p>महाशनो महापाप्मा, विद्धयेनमिह वैरिणम् ।।३७।।</p>
<p>धूमेनाव्रियते वह्निर्, यथादर्शी मलेन च । </p>
<p>यथोल्बेनावृतो गर्भस्, तथा तेनेदमावृतम् ।।३८।।</p>
<p>आवृतम् ज्ञानमेतेन, ज्ञानिनो नित्यवैरिणा ।</p>
<p>कामरूपेण कौन्तेय, दुष्पूरेणानलेन च ।।३९।।</p>
<p>इन्द्रियाणि मनो बुद्धिर्, अस्याधिष्ठानमुच्यते ।</p>
<p>एतैर्विमोहयत्येष, ज्ञानमावृत्य देहिनम् ।।४०।।</p>
<p>तस्मात्त्वमिन्द्रियाण्यादौ, नियम्य भरतर्षभ । </p>
<p>पाप्मानम् प्रजहि ह्येनम्, ज्ञानविज्ञाननाशनम् ।।४१।।</p>
<p>इन्द्रियाणि पराण्याहुर्, इन्द्रियेभ्यः परम् मनः । </p>
<p>मनसस्तु परा बुद्धिर्, यो बुद्धेः परतस्तु सः ।।४२।।</p>
<p>एवम् बुद्धेः परम् बुद्ध्वा, संस्तभ्यात्मानमात्मना । </p>
<p>जहि शत्रुम् महाबाहो, कामरूपम् दुरासदम् ।।४३।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे कर्मयोगो नाम तृतीयोऽध्यायः ।।३।।</p>
<p>-- ***</p>
<p>।। श्रीपरमात्मने नमः ।।</p>
<p>अथ चतुर्थोऽध्यायः</p>
<p>श्रीभगवानुवाच</p>
<p>इमम् विवस्वते योगम्, प्रोक्तवानहमव्ययम् ।</p>
<p>विवस्वान्मनवे प्राह, मनुरिक्ष्वाकवेऽब्रवीत् ।।१।।</p>
<p>एवम् परम्पराप्राप्तम्, इमम् राजर्षयो विदुः ।</p>
<p>स कालेनेह महता, योगो नष्टः परन्तप ।।२।।</p>
<p>स एवायम् मया तेऽद्य, योगः प्रोक्तः पुरातनः ।</p>
<p>भक्तोऽसि मे सखा चेति, रहस्यम् ह्येतदुत्तमम् ।।३।।</p>
<p>अर्जुन उवाच</p>
<p>अपरम् भवतो जन्म, परम् जन्म विवस्वतः । </p>
<p>कथमेतद्विजानीयाम्, त्वमादौ प्रोक्तवानिति ।।४।।</p>
<p>श्रीभगवानुवाच</p>
<p>बहूनि मे व्यतीतानि, जन्मानि तव चार्जुन ।</p>
<p>तान्यहम् वेद सर्वाणि, न त्वम् वेत्थ परन्तप ।।५।।</p>
<p>अजोऽपि सन्नव्ययात्मा, भूतानामीश्वरोऽपि सन् ।</p>
<p>प्रकृतिम् स्वामधिष्ठाय, सम्भवाम्यात्ममायया ।।६।।</p>
<p>यदा यदा हि धर्मस्य, ग्लानिर्भवति भारत ।</p>
<p>अभ्युत्थानमधर्मस्य, तदात्मानम् सृजाम्यहम् ।।७।।</p>
<p>परित्राणाय साधूनाम्, विनाशाय च दुष्कृताम् ।</p>
<p>धर्मसंस्थापनार्थाय, सम्भवामि युगे युगे ।।८।।</p>
<p>जन्म कर्म च मे दिव्यम्, एवम् यो वेत्ति तत्त्वतः ।</p>
<p>त्यक्त्वा देहम् पुनर्जन्म, नैति मामेति सोऽर्जुन ।।९।।</p>
<p>वीतरागभयक्रोधा, मन्मया मामुपाश्रिताः ।</p>
<p>बहवो ज्ञानतपसा, पूता मद्भावमागताः ।।१०।।</p>
<p>ये यथा माम् प्रपद्यन्ते, तांस्तथैव भजाम्यहम् ।</p>
<p>मम वर्मानुवर्तन्ते, मनुष्याः पार्थ सर्वशः ।।११।।</p>
<p>काङ्क्षन्तः कर्मणाम् सिद्धिम्, यजन्त इह देवताः ।</p>
<p>क्षिप्रम् हि मानुषे लोके, सिद्धिर्भवति कर्मजा ।।१२।।</p>
<p>चातुर्वर्ण्यम् मया सृष्टम्, गुणकर्मविभागशः ।</p>
<p>तस्य कर्तारमपि माम्, विद्ध्यकर्तारमव्ययम् ।।१३।।</p>
<p>न माम् कर्माणि लिम्पन्ति, न मे कर्मफले स्पृहा ।</p>
<p>इति माम् योऽभिजानाति, कर्मभिर्न स बध्यते ।।१४।।</p>
<p>एवम् ज्ञात्वा कृतम् कर्म, पूर्वैरपि मुमुक्षुभिः ।</p>
<p>कुरु कर्मैव तस्मात्त्वम्, पूर्वैः पूर्वतरम् कृतम् ।।१५।।</p>
<p>किम् कर्म किमकर्मेति, कवयोऽप्यत्र मोहिताः ।</p>
<p>तत्ते कर्म प्रवक्ष्यामि, यज्ज्ञात्वा मोक्ष्यसेऽशुभात् ।।१६।।</p>
<p>कर्मणो ह्यपि बोद्धव्यम्, बोद्धव्यम् च विकर्मणः ।</p>
<p>अकर्मणश्च बोद्धव्यम्, गहना कर्मणो गतिः ।।१७।।</p>
<p>कर्मण्यकर्म यः पश्येत्, अकर्मणि च कर्म यः ।</p>
<p>स बुद्धिमान्मनुष्येषु, स युक्तः कृत्स्नकर्मकृत् ।।१८।।</p>
<p>यस्य सर्वे समारम्भाः, कामसङ्कल्पवर्जिताः ।</p>
<p>ज्ञानाग्निदग्धकर्माणम्, तमाहुः पण्डितम् बुधाः ।।१९।।</p>
<p>त्यक्त्वा कर्मफलासङ्गम्, नित्यतृप्तो निराश्रयः ।</p>
<p>कर्मण्यभिप्रवृत्तोऽपि, नैव किञ्चित्करोति सः ।।२०।।</p>
<p>निराशीर्यतचित्तात्मा, त्यक्तसर्वपरिग्रहः ।</p>
<p>शारीरम् केवलम् कर्म, कुर्वन्नाप्नोति किल्बिषम् ।।२१।।</p>
<p>यदृच्छालाभसन्तुष्टो, द्वन्द्वातीतो विमत्सरः ।</p>
<p>समः सिद्धावसिद्धौ च, कृत्वापि न निबध्यते ।।२२।।</p>
<p>गतसङ्गस्य मुक्तस्य, ज्ञानावस्थितचेतसः ।</p>
<p>यज्ञायाचरतः कर्म, समग्रम् प्रविलीयते ।।२३।।</p>
<p>ब्रह्मार्पणम् ब्रह्म हविर्, ब्रह्माग्नौ ब्रह्मणा हुतम् ।</p>
<p>ब्रह्मैव तेन गन्तव्यम्, ब्रह्मकर्मसमाधिना ।।२४।।</p>
<p>दैवमेवापरे यज्ञम्, योगिनः पर्युपासते ।</p>
<p>ब्रह्माग्नावपरे यज्ञम्, यज्ञेनैवोपजुह्वति ।।२५।।</p>
<p>श्रोत्रादीनीन्द्रियाण्यन्ये, संयमाग्निषु जुह्वति ।</p>
<p>शब्दादीन्विषयानन्य, इन्द्रियाग्निषु जुह्वति ।।२६।।</p>
<p>सर्वाणीन्द्रियकर्माणि, प्राणकर्माणि चापरे । </p>
<p>आत्मसंयमयोगाग्नौ, जुह्वति ज्ञानदीपिते ।।२७।।</p>
<p>द्रव्ययज्ञास्तपोयज्ञाः, योगयज्ञास्तथापरे । </p>
<p>स्वाध्यायज्ञानयज्ञाश्च, यतयः संशितव्रताः ।।२८।।</p>
<p>अपाने जुह्वति प्राणम्, प्राणेऽपानम् तथापरे । </p>
<p>प्राणापानगती रुद्ध्वा, प्राणायामपरायणाः ।।२९।।</p>
<p>अपरे नियताहाराः, प्राणान्प्राणेषु जुह्वति । </p>
<p>सर्वेऽप्येते यज्ञविदो, यज्ञक्षपितकल्मषाः ।।३०।।</p>
<p>यज्ञशिष्टामृतभुजो, यान्ति ब्रह्म सनातनम् । </p>
<p>नायम् लोकोऽस्त्ययज्ञस्य, कुतोऽन्यः कुरुसत्तम ।।३१।।</p>
<p>एवम् बहुविधा यज्ञा, वितता ब्रह्मणो मुखे । </p>
<p>कर्मजान्विद्धि तान्सर्वान्, एवम् ज्ञात्वा विमोक्ष्यसे ।।३२।।</p>
<p>श्रेयान्द्रव्यमयाद्यज्ञात्, ज्ञानयज्ञः परन्तप । </p>
<p>सर्वम् कर्माखिलम् पार्थ, ज्ञाने परिसमाप्यते ।।३३।।</p>
<p>तद्विद्धि प्रणिपातेन, परिप्रश्नेन सेवया ।</p>
<p>उपदेक्ष्यन्ति ते ज्ञानम्, ज्ञानिनस्तत्त्वदर्शिनः ।।३४।।</p>
<p>यज्ज्ञात्वा न पुनर्मोहम्, एवम् यास्यसि पाण्डव ।</p>
<p>येन भूतान्यशेषेण, द्रक्ष्यस्यात्मन्यथो मयि ।।३५।।</p>
<p>अपि चेदसि पापेभ्यः, सर्वेभ्यः पापकृत्तमः ।</p>
<p>सर्वम् ज्ञानभ्वेनैव, वृजिनम् सन्तरिष्यसि ।।३६।।</p>
<p>यथैधांसि समिद्धोऽग्निर्, भस्मसात्कुरुतेऽर्जुन ।</p>
<p>ज्ञानाग्निः सर्वकर्माणि, भस्मसात्कुरुते तथा ।।३७।।</p>
<p>न हि ज्ञानेन सदृशम्, पवित्रमिह विद्यते ।</p>
<p>तत्स्वयम् योगसंसिद्धः, कालेनात्मनि विन्दति ।।३८।।</p>
<p>श्रद्धावाँल्लभते ज्ञानम्, तत्परः संयतेन्द्रियः ।</p>
<p>ज्ञानम् लब्ध्वा पराम् शान्तिम्, अचिरेणाधिगच्छति ।।३९।।</p>
<p>अज्ञश्चाश्रद्दधानश्च, संशयात्मा विनश्यति ।</p>
<p>नायम् लोकोऽस्ति न परो, न सुखम् संशयात्मनः ।।४०।।</p>
<p>योगसप्यस्तकर्माणम्, ज्ञानसञ्छिन्नसंशयम् ।</p>
<p>आत्मवन्तम् न कर्माणि, निबध्नन्ति धनञ्जय ।।४१।।</p>
<p>तस्मादज्ञानसम्भूतम्, हृत्स्थम् ज्ञानासिनात्मनः ।</p>
<p>छित्वैनम् संशयम् योगम्, आतिष्ठोत्तिष्ठ भारत ।।४२।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे ज्ञानकर्मसन्न्यासयोगो नाम चतुर्थोऽध्यायः ।।४।। </p>
<p>***</p>
<p>।। श्रीपरमात्मने नमः ।।</p>
<p>अथ पञ्चमोऽध्यायः</p>
<p>अर्जुन उवाच</p>
<p>सन्न्यासम् कर्मणाम् कृष्ण, पुनर्योगम् च शंससि ।</p>
<p>यच्छ्रेय एतयोरेकम्, तन्मे ब्रूहि सुनिश्चितम् ।।१।।</p>
<p>श्रीभगवानुवाच</p>
<p>सन्न्यासः कर्मयोगश्च, निःश्रेयसकरावुभौ ।</p>
<p>तयोस्तु कर्मसन्न्यासात्, कर्मयोगो विशिष्यते ।।२।।</p>
<p>ज्ञेयः स नित्यसन्न्यासी, यो न द्वेष्टि न काङ्क्षति ।</p>
<p>निर्द्वन्द्वो हि महाबाहो, सुखम् बन्धात्प्रमुच्यते ।।३।।</p>
<p>साङ्ख्ययोगौ पृथग्बालाः, प्रवदन्ति न पण्डिताः ।</p>
<p>एकमप्यास्थितः सम्यक्, उभयोर्विन्दते फलम् ।।४।।</p>
<p>यत्साङ्ख्यैः प्राप्यते स्थानम्, तद्योगैरपि गम्यते ।</p>
<p>एकम् साङ्ख्यम् च योगम् च, यः पश्यति स पश्यति ।।५।।</p>
<p>सन्न्यासस्तु महाबाहो, दुःखमाप्तुमयोगतः ।</p>
<p>योगयुक्तो मुनिर्ब्रह्म, नचिरेणाधिगच्छति ।।६।।</p>
<p>योगयुक्तो विशुद्धात्मा, विजितात्मा जितेन्द्रियः ।</p>
<p>सर्वभूतात्मभूतात्मा, कुर्वन्नपि न लिप्यते ।।७।।</p>
<p>नैव किञ्चित्करोमीति, युक्तो मन्येत तत्त्ववित् । </p>
<p>पश्यन् शृण्वन् स्पृशन् जिघ्रन्, अश्नन् गच्छन् स्वपन् श्वसन् ।।८।।</p>
<p>प्रलपन् विसृजन् गृह्णन्, उन्मिषन् निमिषन्नपि ।</p>
<p>इन्द्रियाणीन्द्रियार्थेषु, वर्तन्त इति धारयन् ।।९।।</p>
<p>ब्रह्मण्याधाय कर्माणि, सङ्गम् त्यक्त्वा करोति यः ।</p>
<p>लिप्यते न स पापेन, पद्मपत्रमिवाम्भसा ।।१०।।</p>
<p>कायेन मनसा बुद्ध्या, केवलैरिन्द्रियैरपि ।</p>
<p>योगिनः कर्म कुर्वन्ति, सङ्गम् त्यक्त्वात्मशुद्धये ।।११।।</p>
<p>युक्तः कर्मफलम् त्यक्त्वा, शान्तिमाप्नोति नैष्ठिकीम् ।</p>
<p>अयुक्तः कामकारेण, फले सक्तो निबध्यते ।।१२।।</p>
<p>सर्वकर्माणि मनसा, सन्न्यस्यास्ते सुखम् वशी ।</p>
<p>नवद्वारे पुरे देही, नैव कुर्वन्न कारयन् ।।१।।</p>
<p>न कर्तृत्वम् न कर्माणि, लोकस्य सृजति प्रभुः ।</p>
<p>न कर्मफलसंयोगम्, स्वभावस्तु प्रवर्तते ।।१४।।</p>
<p>नादत्ते कस्यचित्पापम्, न चैव सुकृतम् विभुः ।</p>
<p>अज्ञानेनावृतम् ज्ञानम्, तेन मुह्यन्ति जन्तवः ।।१५।।</p>
<p>ज्ञानेन तु तदज्ञानम्, येषाम् नाशितमात्मनः ।</p>
<p>तेषामादित्यवज्ज्ञानम्, प्रकाशयति तत्परम् ।।१६।।</p>
<p>तद्बुद्धयस्तदात्मानस्, तन्निष्ठास्तत्परायणाः ।</p>
<p>गच्छन्त्यपुनरावृत्तिम्, ज्ञाननिर्धूतकल्मषाः ।।१७।।</p>
<p>विद्याविनयसम्पन्ने, ब्राह्मणे गवि हस्तिनि ।</p>
<p>शुनि चैव श्वपाके च, पण्डिताः समदर्शिनः ।।१८।।</p>
<p>इहैव तैर्जितः सर्गो, येषाम् साम्ये स्थितम् मनः ।</p>
<p>निर्दोषम् हि समम् ब्रह्म, तस्माद्ब्रह्मणि ते स्थिताः ।।१९।।</p>
<p>न प्रहृष्येत्प्रियम् प्राप्य, नोद्विजेत्प्राप्य चाप्रियम ।</p>
<p>स्थिरबुद्धिरसम्मूढो, ब्रह्मविद् ब्रह्मणि स्थितः ।।२०।।</p>
<p>बाह्यस्पर्शेष्वसक्तात्मा, विन्दत्यात्मनि यत्सुखम् ।</p>
<p>स ब्रह्मयोगयुक्तात्मा, सुखमक्षयमश्नुते ।।२१।।</p>
<p>ये हि संस्पर्शजा भोगा, दुःखयोनय एव ते ।</p>
<p>आद्यन्तवन्तः कौन्तेय, न तेषु रमते बुधः ।।२२।।</p>
<p>शक्नोतीहैव यः सोढुम्, प्राक्शरीरविमोक्षणात् ।</p>
<p>कामक्रोधोद्भवम् वेगम्, स युक्तः स सुखी नरः ।।२३।।</p>
<p>योऽन्तः सुखोऽन्तरारामस्, तथान्तर्योतिरेव यः ।</p>
<p>स योगी ब्रह्मनिर्वाणम्, ब्रह्मभूतोऽधिगच्छति ।।२४।।</p>
<p>लभन्ते ब्रह्मनिर्वाणम्, ऋषयः क्षीणकल्मषाः ।</p>
<p>छिन्नद्वैधा यतात्मानः, सर्वभूतहिते रताः ।।२५।।</p>
<p>कामक्रोधवियुक्तानाम्, यतीनाम् यतचेतसाम् ।</p>
<p>अभितो ब्रह्मनिर्वाणम्, वर्तते विदितात्मनाम् ।।२६।।</p>
<p>स्पर्शान्कृत्वा बहिर्बाह्यांश्, चक्षुश्चैवान्तरे ध्रुवोः ।</p>
<p>प्राणापानौ समौ कृत्वा, नासाभ्यन्तरचारिणौ ।।२७।।</p>
<p>यतेन्द्रियमनोबुद्धिर्, मुनिर्मोक्षपरायणः ।</p>
<p>विगतेच्छाभयक्रोधो, यः सदा मुक्त एव सः ।।२८।।</p>
<p>भोक्तारम् यज्ञतपसाम्, सर्वलोकमहेश्वरम् । </p>
<p>सुहृदम् सर्वभूतानाम्, ज्ञात्वा माम् शान्तिमृच्छति ।।२९।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे कर्मसन्न्यासयोगो नाम पञ्चमोऽध्यायः ।।५।। </p>
<p>।। श्रीपरमात्मने नमः ।।</p>
<p>अथ षष्ठोऽध्यायः</p>
<p>श्रीभगवानुवाच</p>
<p>अनाश्रितः कर्मफलम्, कार्यम् कर्म करोति यः ।</p>
<p>स सन्न्यासी च योगी च, न निरग्निर्न चाक्रियः ।।१।।</p>
<p>यम् सन्न्यासमिति प्राहुर्, योगम् तम् विद्धि पाण्डव ।</p>
<p>न ह्यसन्न्यस्तसङ्कल्पो, योगी भवति कश्चन ।।२।।</p>
<p>आरुरुक्षोर्मुनेर्योगम्, कर्म कारणमुच्यते ।</p>
<p>योगारूढस्य तस्यैव, शमः कारणमुच्यते ।।३।।</p>
<p>यदा हि नेन्द्रियार्थेषु, न कर्मस्वनुषज्जते ।</p>
<p>सर्वसङ्कल्पसन्यासी, योगारूढस्तदोच्यते ।।४।।</p>
<p>उद्धरेदात्मनात्मानम्, नात्मानमवसादयेत् ।</p>
<p>आत्मैव ह्यात्मनो बन्धुर्, आत्मैव रिपुरात्मनः ।।५।।</p>
<p>बन्धुरात्मात्मनस्तस्य, येनात्मैवात्मना जितः ।</p>
<p>अनात्मनस्तु शत्रुत्वे, वर्तेतात्मैव शत्रुवत् ।।६।।</p>
<p>जितात्मनः प्रशान्तस्य, परमात्मा समाहितः ।</p>
<p>शीतोष्णसुखदुःखेषु, तथा मानापमानयोः ।।७।।</p>
<p>ज्ञानविज्ञानतृप्तात्मा, कूटस्थो विजितेन्द्रियः ।</p>
<p>युक्त इत्युच्यते योगी, समलोष्टाश्मकाञ्चनः ।।८।।</p>
<p>सुहृन्मित्रार्युदासीन, मध्यस्थद्वेष्यबन्धुषु ।</p>
<p>साधुष्वपि च पापेषु, समबुद्धिर्विशिष्यते ।।९।। </p>
<p>योगी युञ्जीत सततम्, आत्मानम् रहसि स्थितः ।</p>
<p>एकाकी यतचित्तात्मा, निराशीरपरिग्रहः ।।१०।।</p>
<p>शुचौ देशे प्रतिष्ठाप्य, स्थिरमासनमात्मनः । </p>
<p>नात्युच्छ्रितम् नातिनीचम्, चैलाजिनकुशोत्तरम् ।।११।।</p>
<p>तत्रैकाग्रम् मनः कृत्वा, यतचित्तेन्द्रियक्रियः । </p>
<p>उपविश्यासने युञ्ज्यात्, योगमात्मविशुद्धये ।।१२।।</p>
<p>समम् कायशिरोग्रीवम्, धारयन्नचलम् स्थिरः । </p>
<p>सम्प्रेक्ष्य नासिकाग्रम् स्वम्, दिशश्चानवलोकयन् ।।१३।।</p>
<p>प्रशान्तात्मा विगतभीर्, ब्रह्मचारिव्रते स्थितः । </p>
<p>मनः संयम्य मच्चित्तो, युक्त आसीत मत्परः ।।१४।।</p>
<p>युन्जन्नेवम् सदात्मानम्, योगी नियतमानसः । </p>
<p>शान्तिम् निर्वाणपरमाम्, मत्संस्थामधिगच्छति ।।१५।।</p>
<p>नात्यश्नतस्तु योगोऽस्ति, न चैकान्तमनश्नतः । </p>
<p>न चाति स्वप्नशीलस्य, जाग्रतो नैव चार्जुन ।।१६।।</p>
<p>युक्ताहारविहारस्य, युक्तचेष्टस्य कर्मसु । </p>
<p>युक्तस्वप्नावबोधस्य, योगो भवति दुःखहा ।।१७।।</p>
<p>यदा विनियतम् चित्तम्, आत्मन्येवावतिष्ठते ।</p>
<p>निःस्पृहः सर्वकामेभ्यो, युक्त इत्युच्यते तदा ।।१८।।</p>
<p>यथा दीपो निवातस्थो, नेङ्गते सोपमा स्मृता ।</p>
<p>योगिनो यतचित्तस्य, युञ्जतो योगमात्मनः ।।१९।।</p>
<p>यत्रोपरमते चित्तम्, निरुद्धम् योगसेवया ।</p>
<p>यत्र चैवात्मनात्मानम्, पश्यन्नात्मनि तुष्यति ।।२०।।</p>
<p>सुखमात्यन्तिकम् यत्तत्, बुद्धिग्राह्यमतीन्द्रियम् ।</p>
<p>वेत्ति यत्र न चैवायम्, स्थितश्चलति तत्त्वतः ।।२१।।</p>
<p>यम् लब्ध्वा चापरम् लाभम्, मन्यते नाधिकम् ततः ।</p>
<p>यस्मिन्स्थितो न दुःखेन, गुरुणापि विचाल्यते ।।२२।।</p>
<p>तम् विद्याद् दुःखसंयोग, वियोगम् योगसञ्जितम् ।</p>
<p>स निश्चयेन योक्तव्यो, योगोऽनिर्विण्णचेतसा ।।२३।।</p>
<p>सङ्कल्पप्रभवान्कामांस्, त्यक्त्वा सर्वानशेषतः ।</p>
<p>मनसैवेन्द्रियग्रामम्, विनियम्य समन्ततः ।।२४।।</p>
<p>शनैः शनैरुपरमेत्, बुद्ध्या धृतिगृहीतया ।</p>
<p>आत्मसंस्थम् मनः कृत्वा, न किञ्चिदपि चिन्तयेत् ।।२५।।</p>
<p>यतो यतो निश्चरति, मनश्चञ्चलमस्थिरम् ।</p>
<p>ततस्ततो नियम्यैतत्, आत्मन्येव वशम् नयेत् ।।२६।।</p>
<p>प्रशान्तमनसम् ह्येनम्, योगिनम् सुखमुत्तमम् ।</p>
<p>उपैति शान्तरजसम्, ब्रह्मभूतमकल्मषम् ।।२७।।</p>
<p>युञ्जन्नेवम् सदात्मानम्, योगी विगतकल्मषः ।</p>
<p>सुखेन ब्रह्मसंस्पर्शम्, अत्यन्तम् सुखमश्नुते ।।२८।।</p>
<p>सर्वभूतस्थमात्मानम्, सर्वभूतानि चात्मनि ।</p>
<p>ईक्षते योगयुक्तात्मा, सर्वत्र समदर्शनः ।।२९।।</p>
<p>यो माम् पश्यति सर्वत्र, सर्वम् च मयि पश्यति ।</p>
<p>तस्याहम् न प्रणश्यामि, स च मे न प्रणश्यति ।।३०।।</p>
<p>सर्वभूतस्थितम् यो माम्, भजत्येकत्वमास्थितः ।</p>
<p>सर्वथा वर्तमानोऽपि, स योगी मयि वर्तते ।।३१।।</p>
<p>आत्मौपम्येन सर्वत्र, समम् पश्यति योऽर्जुन । </p>
<p>सुखम् वा यदि वा दुःखम्, स योगी परमो मतः ।।३२।।</p>
<p>अर्जुन उवाच</p>
<p>योऽयम् योगस्त्वया प्रोक्तः, साम्येन मधुसूदन । </p>
<p>एतस्याहम् न पश्यामि, चञ्चलत्वात्स्थितिम् स्थिराम् ।।३३।।</p>
<p>चञ्चलम् हि मनः कृष्ण, प्रमाथि बलवदृढम् ।</p>
<p>तस्याहम् निग्रहम् मन्ये, वायोरिव सुदुष्करम् ।।३४।।</p>
<p>श्रीभगवानुवाच</p>
<p>असंशयम् महाबाहो, मनो दुर्निग्रहम् चलम् । </p>
<p>अभ्यासेन तु कौन्तेय, वैराग्येण च गृह्यते ।। ३५।। </p>
<p>असंयतात्मना योगो, दुष्प्राप इति मे मतिः ।</p>
<p>वश्यात्मना तु यतता, शक्योऽवाप्तुमुपायतः ।। ३६।।</p>
<p>अर्जुन उवाच</p>
<p>अयतिः श्रद्धयोपेतो, योगाच्चलितमानसः ।</p>
<p>अप्राप्य योगसंसिद्धिम्, काम् गतिम् कृष्ण गच्छति ।।३७।। </p>
<p>कच्चिन्नोभयविभ्रष्टश्, छिन्नाभ्रमिव नश्यति ।</p>
<p>अप्रतिष्ठो महाबाहो, विमूढो ब्रह्मणः पथि ।।३८।।</p>
<p>एतन्मे संशयम् कृष्ण, छेत्तुमर्हस्यशेषतः ।</p>
<p>त्वदन्यः संशयस्यास्य, छेत्ता न ह्युपपद्यते ।।३९।।</p>
<p>श्रीभगवानुवाच</p>
<p>पार्थ नैवेह नामुत्र, विनाशस्तस्य विद्यते ।</p>
<p>न हि कल्याणकृत्कश्चित्, दुर्गतिम् तात गच्छति ।।४०।।</p>
<p>प्राप्य पुण्यकृताम् लोकान्, उषित्वा शाश्वतीः समाः ।</p>
<p>शुचीनाम् श्रीमताम् गेहे, योगभ्रष्टोऽभिजायते ।।४१।।</p>
<p>अथवा योगिनामेव, कुले भवति धीमताम् ।</p>
<p>एतद्धि दुर्लभतरम्, लोके जन्म यदीदृशम् ।।४२।।</p>
<p>तत्र तम् बुद्धिसंयोगम्, लभते पौर्वदेहिकम् ।</p>
<p>यतते च ततो भूयः, संसिद्धौ कुरुनन्दन ।।४३।।</p>
<p>पूर्वाभ्यासेन तेनैव, ह्रियते ह्यवशोऽपि सः ।</p>
<p>जिज्ञासुरपि योगस्य, शब्दब्रह्मातिवर्तते ।।४४।।</p>
<p>प्रयत्नाद्यतमानस्तु, योगी संशुद्धकिल्बिषः ।</p>
<p>अनेकजन्मसंसिद्धस्, ततो याति पराम् गतिम् ।।४५।।</p>
<p>तपस्विभ्योऽधिको योगी, ज्ञानिभ्योऽपि मतोऽधिकः ।</p>
<p>कर्मिभ्यश्चाधिको योगी, तस्माद्योगी भवार्जुन ।।४६।।</p>
<p>योगिनामपि सर्वेषाम्, मद्गतेनान्तरात्मना ।</p>
<p>श्रद्धावान्भजते यो माम्, स मे युक्ततमो मतः ।।४७।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास् श्रीकृष्णार्जुनसंवादे आत्मसंयमयोगो नाम षष्ठोऽध्यायः ।।६।।</p>
<p>***</p>
<p>।। श्रीपरमात्मने नमः ।। </p>
<p>अथ सप्तमोऽध्यायः</p>
<p>श्रीभगवानुवाच</p>
<p>मय्यासक्तमनाः पार्थ, योगम् युञ्जन्मदाश्रयः ।</p>
<p>असंशयम् समग्रम् माम्, यथा ज्ञास्यसि तच्छृणु ।।१।।</p>
<p>ज्ञानम् तेऽहम् सविज्ञानम्, इदम् वक्ष्याम्यशेषतः । </p>
<p>यज्ज्ञात्वा नेह भूयोऽन्यत्, ज्ञातव्यमवशिष्यते ।।२।।</p>
<p>मनुष्याणाम् सहस्रेषु, कश्चिद्यतति सिद्धये । </p>
<p>यततामपि सिद्धानाम्, कश्चिन्माम् वेत्ति तत्त्वतः ।।३।।</p>
<p>भूमिरापोऽनलो वायुः, खम् मनो बुद्धिरेव च । </p>
<p>अहंकार इतीयम् मे, भिन्ना प्रकृतिरष्टधा ।।४।।</p>
<p>अपरेयमितस्त्वन्याम्, प्रकृतिम् विद्धि मे पराम् । </p>
<p>जीवभूताम् महाबाहो, ययेदम् धार्यते जगत् ।।५।।</p>
<p>एतद्योनीनि भूतानि, सर्वाणीत्युपधारय । </p>
<p>अहम् कृत्स्नस्य जगतः, प्रभवः प्रलयस्तथा ।।६।।</p>
<p>मत्तः परतरम् नान्यत्, किञ्चिदस्ति धनञ्जय ।</p>
<p>मयि सर्वमिदम् प्रोतम्, सूत्रे मणिगणा इव ।।७।।</p>
<p>रसोऽहमप्सु कौन्तेय, प्रभास्मि शशिसूर्ययोः ।</p>
<p>प्रणवः सर्ववेदेषु, शब्दः खे पौरुषम् नृषु ।।८।।</p>
<p>पुण्यो गन्धः पृथिव्याम् च, तेजश्चास्मि विभावसौ ।</p>
<p>जीवनम् सर्वभूतेषु, तपश्चास्मि तपस्विषु ।।९।।</p>
<p>बीजम् माम् सर्वभूतानाम्, विद्धि पार्थ सनातनम् ।</p>
<p>बुद्धिर्बुद्धिमतामस्मि, तेजस्तेजस्विनामहम् ।।१०।।</p>
<p>बलम् बलवताम् चाहम्, कामरागविवर्जितम् ।</p>
<p>धर्माविरुद्धो भूतेषु, कामोऽस्मि भरतर्षभ ।।११।।</p>
<p>ये चैव सात्त्विका भावा, राजसास्तामसाश्च ये ।</p>
<p>मत्त एवेति तान्विद्धि, न त्वहम् तेषु ते मयि ।।१२।।</p>
<p>त्रिभिर्गुणमयैर्भावैर्, एभिः सर्वमिदम् जगत् ।</p>
<p>मोहितम् नाभिजानाति, मामेभ्यः परमव्ययम् ।।१३।।</p>
<p>दैवी ह्येषा गुणमयी, मम माया दुरत्यया ।</p>
<p>मामेव ये प्रपद्यन्ते, मायामेताम् तरन्ति ते ।।१४।।</p>
<p>न माम् दुष्कृतिनो मूढाः, प्रपद्यन्ते नराधमाः ।</p>
<p>माययापहृतज्ञाना, आसुरम् भावमाश्रिताः ।।१५।।</p>
<p>चतुर्विधा भजन्ते माम्, जनाः सुकृतिनोऽर्जुन ।</p>
<p>आर्तो जिज्ञासुरर्थार्थी, ज्ञानी च भरतर्षभ ।।१६।।</p>
<p>तेषाम् ज्ञानी नित्ययुक्त, एकभक्तिर्विशिष्यते ।</p>
<p>प्रियो हि ज्ञानिनोऽत्यर्थम्, अहम् स च मम प्रियः ।।१७।।</p>
<p>उदाराः सर्व एवैते, ज्ञानी त्वात्मैव मे मतम् ।</p>
<p>आस्थितः स हि युक्तात्मा, मामेवानुत्तमाम् गतिम् ।।१८।।</p>
<p>बहूनाम् जन्मनामन्ते, ज्ञानवान्माम् प्रपद्यते । </p>
<p>वासुदेवः सर्वमिति, स महात्मा सुदुर्लभः ।।१९।।</p>
<p>कामैस्तैस्तैर्हतज्ञानाः, प्रपद्यन्तेऽन्यदेवताः ।</p>
<p>तम् तम् नियममास्थाय, प्रकृत्या नियताः स्वया ।।२०।।</p>
<p>यो यो याम् याम् तनुम् भक्तः, श्रद्धयार्चितुमिच्छति । </p>
<p>तस्य तस्याचलाम् श्रद्धाम्, तामेव विदधाम्यहम् ।।२१।।</p>
<p>स तया श्रद्धया युक्तस्, तस्याराधनमीहते । </p>
<p>लभते च ततः कामान्, मयैव विहितान्हि तान् ।।२२।।</p>
<p>अन्तवत्तु फलम् तेषाम्, तद्भवत्यल्पमेधसाम् । </p>
<p>देवान्देवयजो यान्ति, मद्भक्ता यान्ति मामपि ।।२३।।</p>
<p>अव्यक्तम् व्यक्तिमापन्नम्, मन्यन्ते मामबुद्धयः ।</p>
<p>परम् भावमजानन्तो, ममाव्ययमनुत्तमम् ।।२४।।</p>
<p>नाहम् प्रकाशः सर्वस्य, योगमायासमावृतः । </p>
<p>मूढोऽयम् नाभिजानाति, लोको मामजमव्ययम् ।।२५।।</p>
<p>वेदाहम् समतीतानि, वर्तमानानि चार्जुन । </p>
<p>भविष्याणि च भूतानि, माम् तु वेद न कश्चन ।।२६।।</p>
<p>इच्छाद्वेषसमुत्थेन, द्वन्द्वमोहेन भारत ।</p>
<p>सर्वभूतानि सम्मोहम्, सर्गे यान्ति परन्तप ।।२७।।</p>
<p>येषाम् त्वन्तगतम् पापम्, जनानाम् पुण्यकर्मणाम् ।</p>
<p>ते द्वन्द्वमोहनिर्मुक्ता, भजन्ते माम् दृढव्रताः ।।२८।।</p>
<p>जरामरणमोक्षाय, मामाश्रित्य यतन्ति ये ।</p>
<p>ते ब्रह्म तद्विदुः कृत्स्नम्, अध्यात्मम् कर्म चाखिलम् ।।२९।।</p>
<p>साधिभूताधिदैवम् माम्, साधियज्ञम् च ये विदुः ।</p>
<p>प्रयाणकालेऽपि च माम्, ते विदुर्युक्तचेतसः ।।३०।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे ज्ञानविज्ञानयोगो नाम सप्तमोऽध्यायः ।।७।। </p>
<p>***</p>
<p>।। श्रीपरमात्मने नमः ।।</p>
<p>अथाष्टमोऽध्यायः</p>
<p>अर्जुन उवाच</p>
<p>किम् तद्ब्रह्म किमध्यात्मम्, किम् कर्म पुरुषोत्तम ।</p>
<p>अधिभूतम् च किम् प्रोक्तम्, अधिदैवम् किमुच्यते ।।१।।</p>
<p>अधियज्ञः कथम् कोऽत्र, देहेऽस्मिन्मधुसूदन ।</p>
<p>प्रयाणकाले च कथम्, ज्ञेयोऽसि नियतात्मभिः ।।२।।</p>
<p>श्रीभगवानुवाच</p>
<p>अक्षरम् ब्रह्म परमम्, स्वभावोऽध्यात्ममुच्यते ।</p>
<p>भूतभावोद्भवकरो, विसर्गः कर्मसञ्जितः ।।३।।</p>
<p>अधिभूतम् क्षरो भावः, पुरुषश्चाधिदैवतम् ।</p>
<p>अधियज्ञोऽहमेवात्र, देहे देहभृताम् वर ।।४।।</p>
<p>अन्तकाले च मामेव, स्मरन्मुक्त्वा कलेवरम् ।</p>
<p>यः प्रयाति स मद्भावम्, याति नास्त्यत्र संशयः ।।५।।</p>
<p>यम् यम् वापि स्मरन्भावम्, त्यजत्यन्ते कलेवरम् ।</p>
<p>तम् तमेवैति कौन्तेय, सदा तद्भावभावितः ।।६।।</p>
<p>तस्मात्सर्वेषु कालेषु, मामनुस्मर युध्य च ।</p>
<p>मय्यर्पितमनोबुद्धिर्, मामेवैष्यस्यसंशयम् ।।७।।</p>
<p>अभ्यासयोगयुक्तेन, चेतसा नान्यगामिना । </p>
<p>परमम् पुरुषम् दिव्यम्, याति पार्थानुचिन्तयन् ।।८।।</p>
<p>कविम् पुराणमनुशासितारम्, </p>
<p>अणोरणीयांसमनुस्मरेद्यः ।</p>
<p>सर्वस्य धातारमचिन्त्यरूपम्, </p>
<p>आदित्यवर्णम् तमसः परस्तात् ।।९।।</p>
<p>प्रयाणकाले मनसाचलेन, </p>
<p>भक्त्या युक्तो योगबलेन चैव ।</p>
<p>ध्रुवोर्मध्ये प्राणमावेश्य सम्यक्, </p>
<p>स तम् परम् पुरुषमुपैति दिव्यम् ।।१०।।</p>
<p>यदक्षरम् वेदविदो वदन्ति, </p>
<p>विशन्ति यद्यतयो वीतरागाः ।</p>
<p>यदिच्छन्तो ब्रह्मचर्यम् चरन्ति,</p>
<p>तत्ते पदम् सङ्ग्रहेण प्रवक्ष्ये ।।११।।</p>
<p>सर्वद्वाराणि संयम्य, मनो हृदि निरुध्य च ।</p>
<p>मूर्ध्याधायात्मनः प्राणम्, आस्थितो योगधारणाम् ।।१२।।</p>
<p>ओमित्येकाक्षरम् ब्रह्म, व्याहरन्मामनुस्मरन् ।</p>
<p>यःप्रयाति त्यजन्देहम्, स याति परमाम् गतिम् ।।१३।।</p>
<p>अनन्यचेताः सततम्, यो माम् स्मरति नित्यशः ।</p>
<p>तस्याहम् सुलभः पार्थ, नित्ययुक्तस्य योगिनः ।।१४।।</p>
<p>मामुपेत्य पुनर्जन्म, दुःखालयमशाश्वतम् ।</p>
<p>नाप्नुवन्ति महात्मानः, संसिद्धिम् परमाम् गताः ।।१५।।</p>
<p>आब्रह्मभुवनाल्लोकाः, पुनरावर्तिनोऽर्जुन ।</p>
<p>मामुपेत्य तु कौन्तेय, पुनर्जन्म न विद्यते ।।१६।।</p>
<p>सहस्रयुगपर्यन्तम्, अहर्यद्ब्रह्मणो विदुः ।</p>
<p>रात्रिम् युगसहस्रान्ताम्, तेऽहोरात्रविदो जनाः ।।१७।।</p>
<p>अव्यक्ताद्व्यक्तयः सर्वाः, प्रभवन्त्यहरागमे ।</p>
<p>रात्र्यागमे प्रलीयन्ते, तत्रैवाव्यक्तसञ्ज्ञके ।।१८।।</p>
<p>भूतग्रामः स एवायम्, भूत्वा भूत्वा प्रलीयते ।</p>
<p>रात्र्यागमेऽवशः पार्थ, प्रभवत्यहरागमे ।।१९।।</p>
<p>परस्तस्मात्तु भावोऽन्यः, अव्यक्तोऽव्यक्तात्सनातनः ।</p>
<p>यः स सर्वेषु भूतेषु, नश्यत्सु न विनश्यति ।।२०।।</p>
<p>अव्यक्तोऽक्षर इत्युक्तस्, तमाहुः परमाम् गतिम् ।</p>
<p>यम् प्राप्य न निवर्तन्ते, तद्धाम परमम् मम ।।२१।।</p>
<p>पुरुषःस परः पार्थ, भक्त्या लभ्यस्त्वनन्यया । </p>
<p>यस्यान्तः स्थानि भूतानि, येन सर्वमिदम् ततम् ।।२२।।</p>
<p>यत्र काले त्वनावृत्तिम्, आवृत्तिम् चैव योगिनः । </p>
<p>प्रयाता यान्ति तम् कालम्, वक्ष्यामि भरतर्षभ ।।२३।।</p>
<p>अग्निर्योतिरहः शुक्लः, षण्मासा उत्तरायणम् । </p>
<p>तत्र प्रयाता गच्छन्ति, ब्रह्म ब्रह्मविदो जनाः ।।२४।।</p>
<p>धूमो रात्रिस्तथा कृष्णः, षण्मासा दक्षिणायनम् । </p>
<p>तत्र चान्द्रमसम् ज्योतिर्, योगी प्राप्य निवर्तते ।।२५।।</p>
<p>शुक्लकृष्णे गती ह्येते, जगतः शाश्वते मते । </p>
<p>एकया यात्यनावृत्तिम्, अन्ययावर्तते पुनः ।।२६।।</p>
<p>नैते सृती पार्थ जानन्, योगी मुह्यति कश्चन । </p>
<p>तस्मात्सर्वेषु कालेषु, योगयुक्तो भवार्जुन ।।२७।। </p>
<p>वेदेषु यज्ञेषु तपःसु चैव, </p>
<p>दानेषु यत्पुण्यफलम् प्रदिष्टम् । </p>
<p>अत्येति तत्सर्वमिदम् विदित्वा, </p>
<p>योगी परम् स्थानमुपैति चाद्यम् ।।२८।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे अक्षरब्रह्मयोगो नामाष्टमोऽध्यायः ।।८।। </p>
<p>***</p>
<p>।। श्रीपरमात्मने नमः ।।</p>
<p>अथ नवमोऽध्यायः</p>
<p>श्रीभगवानुवाच</p>
<p>इदम् तु ते गुह्यतमम्, प्रवक्ष्याम्यनसूयवे ।</p>
<p>ज्ञानम् विज्ञानसहितम्, यज्ज्ञात्वा मोक्ष्यसेऽशुभात् ।।१।।</p>
<p>राजविद्या राजगुह्यम्, पवित्रमिदमुत्तमम् ।</p>
<p>प्रत्यक्षावगमम् धर्म्यम्, सुसुखम् कर्तुमव्ययम् ।।२।।</p>
<p>अश्रद्दधानाः पुरुषा, धर्मस्यास्य परन्तप ।</p>
<p>अप्राप्य माम् निवर्तन्ते, मृत्युसंसारवत्र्मनि ।।३।।</p>
<p>मया ततमिदम् सर्वम्, जगदव्यक्तमूर्तिना ।</p>
<p>मत्स्थानि सर्वभूतानि, न चाहम् तेष्ववस्थितः ।।४।।</p>
<p>न च मत्स्थानि भूतानि, पश्य मे योगमैश्वरम् ।</p>
<p>भूतभृन्न च भूतस्थो, ममात्मा भूतभावनः ।।५।।</p>
<p>यथाकाशस्थितो नित्यम्, वायुः सर्वत्रगो महान् ।</p>
<p>तथा सर्वाणि भूतानि, मत्स्थानीत्युपधारय ।।६।।</p>
<p>सर्वभूतानि कौन्तेय, प्रकृत्तिम् यान्ति मामिकाम् ।</p>
<p>कल्पक्षये पुनस्तानि, कल्पादौ विसृजाम्यहम् ।।७।।</p>
<p>प्रकृतिम् स्वामवष्टभ्य, विसृजामि पुनः पुनः ।</p>
<p>भूतग्राममिमम् कृत्स्नम्, अवशम् प्रकृतेर्वशात् ।।८।।</p>
<p>न च माम् तानि कर्माणि, निबध्नन्ति धनञ्जय ।</p>
<p>उदासीनवदासीनम्, असक्तम् तेषु कर्मसु ।।९।।</p>
<p>मयाध्यक्षेण प्रकृतिः, सूयते सचराचरम् ।</p>
<p>हेतुनानेन कौन्तेय, जगद्विपरिवर्तते ।।१०।।</p>
<p>अवजानन्ति माम् मूढा, मानुषीम् तनुमाश्रितम् ।</p>
<p>परम् भावमजानन्तो, मम भूतमहेश्वरम् ।।११।।</p>
<p>मोघाशा मोघकर्माणो, मोघज्ञाना विचेतसः ।</p>
<p>राक्षसीमासुरीम् चैव, प्रकृतिम् मोहिनीम् श्रिताः ।।१२।।</p>
<p>महात्मानस्तु माम् पार्थ, दैवीम् प्रकृतिमाश्रिताः ।</p>
<p>भजन्त्यनन्यमनसो, ज्ञात्वा भूतादिमव्ययम् ।।१३।।</p>
<p>सततम् कीर्तयन्तो माम्, यतन्तश्च दृढव्रताः ।</p>
<p>नमस्यन्तश्च माम् भक्त्या, नित्ययुक्ता उपासते ।।१४।।</p>
<p>ज्ञानयज्ञेन चाप्यन्ये, यजन्तो मामुपासते ।</p>
<p>एकत्वेन पृथक्त्वेन, बहुधा विश्वतोमुखम् ।।१५।।</p>
<p>अहम् क्रतुरहम् यज्ञः, स्वधाहमहमौषधम् ।</p>
<p>मन्त्रोऽहमहमेवाज्यम्, अहमग्निरहम् हुतम् ।।१६।।</p>
<p>पिताहमस्य जगतो, माता धाता पितामहः ।</p>
<p>वेद्यम् पवित्रमोङकार, ऋक्साम यजुरेव च ।।१७।।</p>
<p>गतिर्भर्ता प्रभुः साक्षी, निवासः शरणम् सुहृत् ।</p>
<p>प्रभवः प्रलयः स्थानम्, निधानम् बीजमव्ययम् ।।१८।।</p>
<p>तपाम्यहमहम् वर्षम्, निगृह्णाम्युत्सृजामि च ।</p>
<p>अमृतम् चैव मृत्युश्च, सदसच्चाहमर्जुन ।।१९।।</p>
<p>त्रैविद्या माम् सोमपाः पूतपापा,</p>
<p>यज्ञैरिष्ट्वा स्वर्गतिम् प्रार्थयन्ते ।</p>
<p>ते पुण्यमासाद्य सुरेन्द्रलोकम्,</p>
<p>अश्नन्ति दिव्यान्दिवि देवभोगान् ।।२०।।</p>
<p>ते तम् भुक्त्वा स्वर्गलोकम् विशालम्,</p>
<p>क्षीणे पुण्ये मर्त्यलोकम् विशन्ति ।</p>
<p>एवम् त्रयीधर्ममनुप्रपन्ना,</p>
<p>गतागतम् कामकामा लभन्ते ।।२१।।</p>
<p>अनन्याश्चिन्तयन्तो माम्, ये जनाः पर्युपासते ।</p>
<p>तेषाम् नित्याभियुक्तानाम्, योगक्षेमम् वहाम्यहम् ।।२२।।</p>
<p>येऽप्यन्यदेवता भक्ता, यजन्ते श्रद्धयान्विताः ।</p>
<p>तेऽपि मामेव कौन्तेय, यजन्त्यविधिपूर्वकम् ।।२३।।</p>
<p>अहम् हि सर्वयज्ञानाम्, भोक्ता च प्रभुरेव च ।</p>
<p>न तु मामभिजानन्ति, तत्त्वेनातश्च्यवन्ति ते ।।२४।।</p>
<p>यान्ति देवव्रता देवान्, पितृन्यान्ति पितृव्रताः ।</p>
<p>भूतानि यान्ति भूतेज्या, यान्ति मद्याजिनोऽपि माम् ।।२५।।</p>
<p>पत्रम् पुष्पम् फलम् तोयम्, यो मे भक्त्या प्रयच्छति ।</p>
<p>तदहम् भक्त्युपहृतम्, अश्नामि प्रयतात्मनः ।।२६।।</p>
<p>यत्करोषि यदश्नासि, यज्जुहोषि ददासि यत् ।</p>
<p>यत्तपस्यसि कौन्तेय, तत्कुरुष्व मदर्पणमम् ।।२७।।</p>
<p>शुभाशुभफलैरेवम्, मोक्ष्यसे कर्मबन्धनैः ।</p>
<p>सन्न्यासयोगयुक्तात्मा, विमुक्तो मामुपैष्यसि ।।२८।।</p>
<p>समोऽहम् सर्वभूतेषु, न मे द्वेष्योऽस्ति न प्रियः ।</p>
<p>ये भजन्ति तु माम् भक्त्या, मयि ते तेषु चाप्यहम् ।।२९।।</p>
<p>अपि चेत्सुदुराचारो, भजते मामनन्यभाक् ।</p>
<p>साधुरेव स मन्तव्यः, सम्यग्व्यवसितो हि सः ।।३०।।</p>
<p>क्षिप्रम् भवति धर्मात्मा, शश्वच्छान्तिम् निगच्छति ।</p>
<p>कौन्तेय प्रतिजानीहि, न मे भक्तः प्रणश्यति ।।३१।।</p>
<p>माम् हि पार्थ व्यपाश्रित्य, येऽपि स्युः पापयोनयः ।</p>
<p>स्त्रियो वैश्यास्तथा शूद्रास्, तेऽपि यान्ति पराम् गतिम् ।।३२।।</p>
<p>किम् पुनर्ब्रह्मणाः पुण्याः, भक्ता राजर्षयस्तथा । </p>
<p>अनित्यमसुखम् लोकम्, इमम् प्राप्य भजस्व माम् ।।३३।।</p>
<p>मन्मना भव मद्भक्तो, मद्याजी माम् नमस्कुरु । </p>
<p>मामेवैष्यसि युक्त्वैवम्, आत्मानम् मत्परायणः ।।३४।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे राजविद्याराजगुह्ययोगो नाम नवमोऽध्यायः ।।९।। </p>
<p>।। श्रीपरमात्मने नमः ।।</p>
<p>अथ दशमोऽध्यायः</p>
<p>श्रीभगवानुवाच</p>
<p>भूय एव महाबाहो, श्रुणू मे परमम् वचः ।</p>
<p>यत्तेऽहम् प्रीयमाणाय, वक्ष्यामि हितकाम्यया ।।१।।</p>
<p>न मे विदुः सुरगणाः, प्रभवम् न महर्षयः ।</p>
<p>अहमादिर्हि देवानाम्, महर्षीणाम् च सर्वशः ।।२।।</p>
<p>यो मामजमनादिम् च, वेत्ति लोकमहेश्वरम् ।</p>
<p>असम्मूढः स मर्येषु, सर्वपापैः प्रमुच्यते ।।३।।</p>
<p>बुद्धिर्ज्ञानमसम्मोहः, क्षमा सत्यम् दमः शमः ।</p>
<p>सुखम् दुःखम् भवोऽभावो, भयम् चाभयमेव च ।।४।।</p>
<p>अहिंसा समता तुष्टिस्, तपो दानम् यशोऽयशः ।</p>
<p>भवन्ति भावा भूतानाम्, मत्त एव पृथग्विधाः ।।५।।</p>
<p>महर्षयः सप्त पूर्वे, चत्वारो मनवस्तथा ।</p>
<p>मद्भावा मानसा जाताः, येषाम् लोक इमाः प्रजाः ।।६।।</p>
<p>एताम् विभूतिम् योगम् च, मम यो वेत्ति तत्त्वतः ।</p>
<p>सोऽविकम्पेन योगेन, युज्यते नात्र संशयः ।।७।।</p>
<p>अहम् सर्वस्य प्रभवो, मत्तः सर्वम् प्रवर्तते ।</p>
<p>इति मत्वा भजन्ते माम्, बुधा भावसमन्विताः ।।८।।</p>
<p>मच्चित्ता मद्गतप्राणाः, बोधयन्तः परस्परम् ।</p>
<p>कथयन्तश्च माम् नित्यम्, तुष्यन्ति च रमन्ति च ।।९।।</p>
<p>तेषाम् सततयुक्तानाम्, भजताम् प्रीतिपूर्वकम् ।</p>
<p>ददामि बुद्धियोगम् तम्, येन मामुपयान्ति ते ।।१०।।</p>
<p>तेषामेवानुकम्पार्थम्, अहमज्ञानजम् तमः ।</p>
<p>नाशयाम्यात्मभावस्थो, ज्ञानदीपेन भास्वता ।।११।।</p>
<p>अर्जुन उवाच</p>
<p>परम् ब्रह्म परम् धाम, पवित्रम् परमम् भवान् ।</p>
<p>पुरुषम् शाश्वतम् दिव्यम्, आदिदेवमजम् विभुम् ।।१२।।</p>
<p>आहुस्त्वामृषयः सर्वे, देवर्षिर्नारदस्तथा । </p>
<p>असितो देवलो व्यासः, स्वयम् चैव ब्रवीषि मे ।।१३।।</p>
<p>सर्वमेतदृतम् मन्ये, यन्माम् वदसि केशव । </p>
<p>न हि ते भगवन् व्यक्तिम्, विदुर्देवा न दानवाः ।।१४।।</p>
<p>स्वयमेवात्मनात्मानम्, वेत्थ त्वम् पुरुषोत्तम ।</p>
<p>भूतभावन भूतेश, देवदेव जगत्पते ।।१५।।</p>
<p>वक्तुमर्हस्यशेषेण, दिव्या ह्यात्मविभूतयः ।</p>
<p>याभिर्विभूतिभिर्लोकान्, इमांस्त्वम् व्याप्य तिष्ठसि ।।१६।।</p>
<p>कथम् विद्यामहम् योगिंस्, त्वाम् सदा परिचिन्तयन् ।</p>
<p>केषु केषु च भावेषु, चिन्त्योऽसि भगवन्मया ।।१७।।</p>
<p>विस्तरेणात्मनो योगम्, विभूतिम् च जनार्दन । </p>
<p>भूयः कथय तृप्तिर्हि, श्रुण्वतो नास्ति मेऽमृतम् ।।१८।।</p>
<p>श्रीभगवानुवाच</p>
<p>हन्त ते कथयिष्यामि, दिव्या ह्यात्मविभूतयः ।</p>
<p>प्राधान्यतः कुरुश्रेष्ठ, नास्त्यन्तो विस्तरस्य मे ।।१९।।</p>
<p>अहमात्मा गुडाकेश, सर्वभूताशयस्थितः ।</p>
<p>अहमादिश्च मध्यम् च, भूतानामन्त एव च ।।२०।।</p>
<p>आदित्यानामहम् विष्णुर्, ज्योतिषाम् रविरंशुमान् ।</p>
<p>मरीचिर्मरुतामस्मि, नक्षत्राणामहम् शशी ।।२१।।</p>
<p>वेदानाम् सामवेदोऽस्मि, देवानामस्मि वासवः ।</p>
<p>इन्द्रियाणाम् मनश्चास्मि, भूतानामस्मि चेतना ।।२२।।</p>
<p>रूद्राणाम् शङकरश्चास्मि, वित्तेशो यक्षरक्षसाम् ।</p>
<p>वसूनाम् पावकश्चास्मि, मेरुः शिखरिणामहम् ।।२३।।</p>
<p>पुरोधसाम् च मुख्यम् माम्, विद्धि पार्थ बृहस्पतिम् ।</p>
<p>सेनानीनामहम् स्कन्दः, सरसामस्मि सागरः ।।२४।।</p>
<p>महर्षीणाम् भृगुरहम्, गिरामस्म्येकमक्षरम् ।</p>
<p>यज्ञानाम् जपयज्ञोऽस्मि, स्थावराणाम् हिमालयः ।।२५।।</p>
<p>अश्वत्थः सर्ववृक्षाणाम्, देवर्षीणाम् च नारदः ।</p>
<p>गन्धर्वाणाम् चित्ररथः, सिद्धानाम् कपिलो मुनिः ।।२६।।</p>
<p>उच्चैः श्रवसमश्वानाम्, विद्धि माममृतोद्भवम् ।</p>
<p>ऐरावतम् गजेन्द्राणाम्, नराणाम् च नराधिपम् ।।२७।।</p>
<p>आयुधानामहम् वज्रम्, धेनूनामस्मि कामधुक् ।</p>
<p>प्रजनश्चास्मि कन्दर्पः, सर्पाणामस्मि वासुकिः ।।२८।।</p>
<p>अनन्तश्चास्मि नागानाम्, वरुणो यादसामहम् ।</p>
<p>पितृणामर्यमा चास्मि, यमः संयमतामहम् ।।२९।।</p>
<p>प्रह्लादश्चास्मि दैत्यानाम्, कालः कलयतामहम् ।</p>
<p>मृगाणाम् च मृगेन्द्रोऽहम्, वैनतेयश्च पक्षिणाम् ।।३०।।</p>
<p>पवनः पवतामस्मि, रामः शस्त्रभृतामहम् । </p>
<p>झषाणाम् मकरश्चास्मि, स्रोतसामस्मि जाह्नवी ।।३१।।</p>
<p>सर्गाणामादिरन्तश्च, मध्यम् चैवाहमर्जुन । </p>
<p>अध्यात्मविद्या विद्यानाम्, वादः प्रवदतामहम् ।।३२।।</p>
<p>अक्षराणामकारोऽस्मि, द्वन्द्वः सामासिकस्य च । </p>
<p>अहमेवाक्षयः कालो, धाताहम् विश्वतोमुखः ।।३३।।</p>
<p>मृत्युः सर्वहरश्चाहम्, उद्भवश्च भविष्यताम् । </p>
<p>कीर्तिः श्रीर्वाक्च नारीणाम्, स्मृतिर्मेधा धृतिः क्षमा ।।३४।।</p>
<p>बृहत्साम तथा साम्नाम्, गायत्री छन्दसामहम् । </p>
<p>मासानाम् मार्गशीर्षोऽहम्, ऋतूनाम् कुसुमाकरः ।।३५।।</p>
<p>द्यूतम् छलयतामस्मि, तेजस्तेजस्विनामहम् । </p>
<p>जयोऽस्मि व्यवसायोऽस्मि, सत्त्वम् सत्त्ववतामहम् ।।३६।।</p>
<p>वृष्णीनाम् वासुदेवोऽस्मि, पाण्डवानाम् धनञ्जयः । </p>
<p>मुनीनामप्यहम् व्यासः, कवीनामुशना कविः ।।३७।।</p>
<p>दण्डो दमयतामस्मि, नीतिरस्मि जिगीषताम् । </p>
<p>मौनम् चैवास्मि गुह्यानाम्, ज्ञानम् ज्ञानवतामहम् ।।३८।।</p>
<p>यच्चापि सर्वभूतानाम्, बीजम् तदहमर्जुन । </p>
<p>न तदस्ति विना यत्स्यान्, मया भूतम् चराचरम् ।।३९।।</p>
<p>नान्तोऽस्ति मम दिव्यानाम्, विभूतीनाम् परन्तप । </p>
<p>एष तूद्देशतः प्रोक्तो, विभूतेर्विस्तरो मया ।।४०।।</p>
<p>यद्यद्विभूतिमत्सत्त्वम्, श्रीमदूर्जितमेव वा ।</p>
<p>तत्तदेवावगच्छ त्वम्, मम तेजोंऽशसम्भवम् ।।४१।।</p>
<p>अथवा बहुनैतेन, किम् ज्ञातेन तवार्जुन । </p>
<p>विष्टभ्याहमिदम् कृत्स्नम्, एकांशेन स्थितो जगत् ।।४२।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे विभूतियोगो नाम दशमोऽध्याय</p>
<p>***</p>
<p>।। श्रीपरमात्मने नमः ।।</p>
<p>अथैकादशोऽध्यायः</p>
<p>अर्जुन उवाच</p>
<p>मदनुग्रहाय परमम्, गुह्यमध्यात्मसञ्जितम् ।</p>
<p>यत्त्वयोक्तम् वचस्तेन, मोहोऽयम् विगतो मम ।।१।।</p>
<p>भवाप्ययौ हि भूतानाम्, श्रृतौ विस्तरशो मया ।</p>
<p>त्वत्तः कमलपत्राक्ष, माहात्म्यमपि चाव्ययम् ।।२।।</p>
<p>एवमेतद्यथात्थ त्वम्, आत्मानम् परमेश्वर ।</p>
<p>द्रष्टुमिच्छामि ते रूपम्, ऐश्वरम् पुरुषोत्तम ।।३।।</p>
<p>मन्यसे यदि तच्छक्यम्, मया द्रष्टुमिति प्रभो ।</p>
<p>योगेश्वर ततो मे त्वम्, दर्शयात्मानमव्ययम् ।।४।।</p>
<p>श्रीभगवानुवाच</p>
<p>पश्य मे पार्थ रूपाणि, शतशोऽथ सहस्रशः ।</p>
<p>नानाविधानि दिव्यानि, नानावर्णाकृतीनि च ।।५।।</p>
<p>पश्यादित्यान्वसून्रुद्रान्, अश्विनौ मरुतस्तथा ।</p>
<p>बहून्यदृष्टपूर्वाणि, पश्याश्चर्याणि भारत ।।६।।</p>
<p>इहैकस्थम् जगत्कृत्स्नम्, पश्याद्य सचराचरम् ।</p>
<p>मम देहे गुडाकेश, यच्चान्यद्र्ष्टुमिच्छसि ।।७।।</p>
<p>न तु माम् शक्यसे द्रष्टुम्, अनेनैव स्वचक्षुषा ।</p>
<p>दिव्यम् ददामि ते चक्षुः, पश्य मे योगमैश्वरम् ।।८।।</p>
<p>सञ्जय उवाच</p>
<p>एवमुक्त्वा ततो राजन्, महायोगेश्वरो हरिः ।</p>
<p>दर्शयामास पार्थाय, परमम् रूपमैश्वरम् ।।९।।</p>
<p>अनेकवक्त्रनयनम्, अनेकाद्भुतदर्शनम् ।</p>
<p>अनेकदिव्याभरणम्, दिव्यानेकोद्यतायुधम् ।।१०।।</p>
<p>दिव्यमाल्याम्बरधरम्, दिव्यगन्धानुलेपनम् ।</p>
<p>सर्वाश्चर्यमयम् देवम्, अनन्तम् विश्वतोमुखम् ।।११।।</p>
<p>दिवि सूर्यसहस्रस्य, भवेद्युगपदुत्थिता । </p>
<p>यदि भाः सदृशी सा स्यात्, भासस्तस्य महात्मनः ।।१२।।</p>
<p>तत्रैकस्थम् जगत्कृत्स्नम्, प्रविभक्तमनेकधा ।</p>
<p>अपश्यद्देवदेवस्य, शरीरे पाण्डवस्तदा ।।१३।।</p>
<p>ततः स विस्मयाविष्टो, हृष्टरोमा धनञ्जयः ।</p>
<p>प्रणम्य शिरसा देवम्, कृताञ्जलिरभाषत ।।१४।।</p>
<p>अर्जुन उवाच</p>
<p>पश्यामि देवांस्तव देव देहे, </p>
<p>सर्वांस्तथा भूतविशेषसङ्घान् ।</p>
<p>ब्रह्याणमीशम् कमलाधवम् च,</p>
<p>ऋषींश्च सर्वानुरगांश्च दिव्यान् ।।१५।।</p>
<p>अनेकबाहूदरवक्त्रनेत्रम्,</p>
<p>पश्यामि त्वाम् सर्वतोऽनन्तरूपम् ।</p>
<p>नान्तम् न मध्यम् न पुनस्तवादिम्, </p>
<p>पश्यामि विश्वेश्वर विश्वरूप ।।१६।।</p>
<p>किरीटिनम् गदिनम् चक्रिणम् च,</p>
<p>तेजोराशिम् सर्वतो दीप्तिमन्तम् ।</p>
<p>पश्यामि त्वाम् दुर्निरीक्ष्यम् समन्तात्, </p>
<p>दीप्तानलार्कद्युतिमप्रमेयम् ।।१७।।</p>
<p>त्वमक्षरम् परमम् वेदितव्यम्, </p>
<p>त्वमस्य विश्वस्य परम् निधानम् ।</p>
<p>त्वमव्ययः शाश्वतधर्मगोप्ता, </p>
<p>सनातनस्त्वम् पुरुषो मतो मे ।।१८।।</p>
<p>अनादिमध्यान्तमनन्तवीर्यम्, </p>
<p>अनन्तबाहुम् शशिसूर्यनेत्रम् ।</p>
<p>पश्यामि त्वाम् दीप्तहुताशवक्त्रम्,</p>
<p>स्वतेजसा विश्वमिदम् तपन्तम् ।।१९।।</p>
<p>द्यावापृथिव्योरिदमन्तरम् हि, </p>
<p>व्याप्तम् त्वयैकेन दिशश्च सर्वाः ।</p>
<p>दृष्ट्ाद्भुतम् रूपमुग्रम् तवेदम्, </p>
<p>लोकत्रयम् प्रव्यथितम् महात्मन् ।।२०।।</p>
<p>अमी हि त्वाम् सुरसङ्घा विशन्ति, </p>
<p>केचिद्भीताः प्राञ्जलयो गृणन्ति ।</p>
<p>स्वस्तीत्युक्त्वा महर्षिसिद्धसङ्घाः, </p>
<p>स्तुवन्ति त्वाम् स्तुतिभिः पुष्कलाभिः ।।२१।।</p>
<p>रुद्रादित्या वसवो ये च साध्या, </p>
<p>विश्वेऽश्विनौ मरुतश्चोष्मपाश्च ।</p>
<p>गन्धर्वयक्षासुरसिद्धसङ्घा, </p>
<p>वीक्षन्ते त्वाम् विस्मिताश्चैव सर्वे ।।२२।।</p>
<p>रूपम् महत्ते बहुवक्त्रनेत्रम्, </p>
<p>महाबाहो बहुबाहूरुपादम् ।</p>
<p>बहूदरम् बहुदंष्ट्राकरालम्, </p>
<p>दृष्ट्वा लोकाः प्रव्यथितास्तथाहम् ।।२३।।</p>
<p>नभः स्पृशम् दीप्तमनेकवर्णम्, </p>
<p>व्यात्ताननम् दीप्तविशालनेत्रम् ।</p>
<p>दृष्ट्वा हि त्वाम् प्रव्यथितान्तरात्मा, </p>
<p>धृतिम् न विन्दामि शमम् च विष्णो ।।२४।।</p>
<p>दंष्ट्राकरालानि च ते मुखानि, </p>
<p>दृष्ट्दैव कालानलसन्निभानि ।</p>
<p>दिशो न जाने न लभे च शर्म, </p>
<p>प्रसीद देवेश जगन्निवास ।।२५।।</p>
<p>अमी च त्वाम् धृतराष्ट्रस्य पुत्राः, </p>
<p>सर्वे सहैवावनिपालसङ्घः ।</p>
<p>भीष्मो द्रोणः सूतपुत्रस्तथासौ, </p>
<p>सहास्मदीयैरपि योधमुख्यैः ।।२६।।</p>
<p>वक्त्राणि ते त्वरमाणा विशन्ति, </p>
<p>दंष्ट्राकरालानि भयानकानि ।</p>
<p>केचिद्विलग्ना दशनान्तरेषु, </p>
<p>सन्दृश्यन्ते चूर्णितैरुत्तमाङ्गैः ।।२७।।</p>
<p>यथा नदीनाम् बहवोऽम्बुवेगाः, </p>
<p>समुद्रमेवाभिमुखा द्रवन्ति ।</p>
<p>तथा तवामी नरलोकवीरा, </p>
<p>विशन्ति वक्त्राण्यभिविज्वलन्ति ।। २८।।</p>
<p>यथा प्रदीप्तम् ज्वलनम् पतङ्गा, </p>
<p>विशन्ति नाशाय समृद्धवेगाः ।</p>
<p>तथैव नाशाय विशन्ति लोकास्, </p>
<p>तवापि वक्त्राणि समृद्धवेगाः ।।२९।।</p>
<p>लेलिह्यसे ग्रसमानः समन्तात्,</p>
<p>लोकान्समग्रान्वदनैज्वलद्भिः ।</p>
<p>तेजोभिरापूर्य जगत्समग्रम्, </p>
<p>भासस्तवोग्राः प्रतपन्ति विष्णो ।।३०।।</p>
<p>आख्याहि मे को भवानुग्ररूपो, </p>
<p>नमोऽस्तु ते देववर प्रसीद ।</p>
<p>विज्ञातुमिच्छामि भवन्तमाद्यम्, </p>
<p>न हि प्रजानामि तव प्रवृत्तिम् ।।३१।।</p>
<p>श्रीभगवानुवाच</p>
<p>कालोऽस्मि लोकक्षयकृत्प्रवृद्धो, </p>
<p>लोकान् समाहर्तुमिह प्रवृत्तः ।</p>
<p>ऋतेऽपि त्वाम् न भविष्यन्ति सर्वे, </p>
<p>येऽवस्थिताः प्रत्यनीकेषु योधाः ।।३२।।</p>
<p>तस्मात्त्वमुत्तिष्ठ यशो लभस्व, </p>
<p>जित्वा शत्रून् भुङ्क्ष्व राज्यम् समृद्धम् ।</p>
<p>मयैवैते निहताः पूर्वमेव, </p>
<p>निमित्तमात्रम् भव सव्यसाचिन् ।।३३।।</p>
<p>द्रोणम् च भीष्मम् च जयद्रथम् च, </p>
<p>कर्णम् तथान्यानपि योधवीरान् ।</p>
<p>मया हतांस्त्वम् जहि मा व्यथिष्ठा, </p>
<p>युध्यस्व जेतासि रणे सपत्नान् ।।३४।।</p>
<p>सञ्जय उवाच</p>
<p>एतच्छ्रुत्वा वचनम् केशवस्य, </p>
<p>कृताञ्जलिर्वेपमानः किरीटी ।</p>
<p>नमस्कृत्वा भूय एवाह कृष्णम्, </p>
<p>सगद्गदम् भीतभीतः प्रणम्य ।।३५।।</p>
<p>अर्जुन उवाच</p>
<p>स्थाने हृषीकेश तव प्रकीर्त्या, </p>
<p>जगत्प्रहृष्यत्यनुरज्यते च ।</p>
<p>रक्षांसि भीतानि दिशो द्रवन्ति, </p>
<p>सर्वे नमस्यन्ति च सिद्धसङ्घाः ।। ३६ ।।</p>
<p>कस्माच्च ते न नमेरन्महात्मन्, </p>
<p>गरीयसे ब्रह्मणोऽप्यादिकर्ते ।</p>
<p>अनन्त देवेश जगन्निवास, </p>
<p>त्वमक्षरम् सदसत्तत्परम् यत् ।।३७।।</p>
<p>त्वमादिदेवः पुरुषः पुराणस्, </p>
<p>त्वमस्य विश्वस्य परम् निधानम् ।</p>
<p>वेत्तासि वेद्यम् च परम् च धाम, </p>
<p>त्वया ततम् विश्वमनन्तरूप ।।३८।।</p>
<p>वायुर्यमोऽग्निर्वरुणः शशाङकः, </p>
<p>प्रजापतिस्त्वम् प्रपितामहश्च ।</p>
<p>नमो नमस्तेऽस्तु सहस्रकृत्वः, </p>
<p>पुनश्च भूयोऽपि नमो नमस्ते ।।३९।।</p>
<p>नमः पुरस्तादथ पृष्ठतस्ते, </p>
<p>नमोऽस्तु ते सर्वत एव सर्व ।</p>
<p>अनन्तवीर्यामितविक्रमस्त्वम्, </p>
<p>सर्वम् समाप्नोषि ततोऽसि सर्वः ।।४०।।</p>
<p>सखेति मत्वा प्रसभम् यदुक्तम्, </p>
<p>हे कृष्ण हे यादव हे सखेति ।</p>
<p>अजानता महिमानम् तवेदम्, </p>
<p>मया प्रमादात्प्रणयेन वापि ।।४१।।</p>
<p>यच्चावहासार्थमसत्कृतोऽसि, </p>
<p>विहारशय्यासनभोजनेषु ।</p>
<p>एकोऽथवाप्यच्युत तत्समक्षम्, </p>
<p>तत्क्षामये त्वामहमप्रमेयम् ।।४२।।</p>
<p>पितासि लोकस्य चराचरस्य, </p>
<p>त्वमस्य पूज्यश्च गुरुर्गरीयान् ।</p>
<p>न त्वत्समोऽस्त्यभ्यधिकः कुतोऽन्यो, </p>
<p>लोकत्रयेऽप्यप्रतिमप्रभाव ।।४३।।</p>
<p>तस्मात्प्रणम्य प्रणिधाय कायम्, </p>
<p>प्रसादये त्वामहमीशमीड्यम् ।</p>
<p>पितेव पुत्रस्य सखेव सख्युः, प्रियः </p>
<p>प्रियायार्हसि देव सोढुम् ।।४४।।</p>
<p>अदृष्टपूर्वम् हृषितोऽस्मि दृष्टा,</p>
<p>भयेन च प्रव्यथितम् मनो मे ।</p>
<p>तदेव मे दर्शय देवरूपम्, </p>
<p>प्रसीद देवेश जगन्निवास ।।४५।।</p>
<p>किरीटिनम् गदिनम् चक्रहस्तम्, </p>
<p>इच्छामि त्वाम् द्रष्टुमहम् तथैव ।</p>
<p>तेनैव रूपेण भुजद्वयेन, </p>
<p>सहस्रबाहो भव विश्वमूर्ते ।।४६ ।।</p>
<p>श्रीभगवानुवाच</p>
<p>मया प्रसन्नेन तवार्जुनेदम्, </p>
<p>रूपम् परम् दर्शितमात्मयोगात् ।</p>
<p>तेजोमयम् विश्वमनन्तमाद्यम्, </p>
<p>यन्मे त्वदन्येन न दृष्टपूर्वम् ।।४७।।</p>
<p>न वेदयज्ञाध्ययनैर्न दानैर्, </p>
<p>न च क्रियाभिर्न तपोभिरुग्रैः ।</p>
<p>एवंरूपः शक्य अहम् नृलोके, </p>
<p>द्रष्टुम् त्वदन्येन कुरुप्रवीर ।।४८।।</p>
<p>मा ते व्यथा मा च विमूढभावो, </p>
<p>दृष्ट्ा रूपम् घोरमीदृङ्ममेदम् ।</p>
<p>व्यपेतभीः प्रीतमनाः पुनस्त्वम्, </p>
<p>तदेव मे रूपमिदम् प्रपश्य ।।४९।। </p>
<p>सञ्जय उवाच</p>
<p>इत्यर्जुनम् वासुदेवस्तथोक्त्वा, </p>
<p>स्वकम् रूपम् दर्शयामास भूयः ।</p>
<p>आश्वासयामास च भीतमेनम्, </p>
<p>भूत्वा पुनः सौम्यवपुर्महात्मा ।।५०।।</p>
<p>अर्जुन उवाच</p>
<p>दृष्टेदम् मानुषम् रूपम्, तव सौम्यम् जनार्दन । </p>
<p>इदानीमस्मि संवृत्तः, सचेताः प्रकृतिम् गतः ।।५१।।</p>
<p>श्रीभगवानुवाच</p>
<p>सुदुर्दर्शमिदम् रूपम्, दृष्टवानसि यन्मम । </p>
<p>देवा अप्यस्य रूपस्य, नित्यम् दर्शनकाङ्क्षिणः ।।५२।।</p>
<p>नाहम् वेदैर्न तपसा, न दानेन न चेज्यया । </p>
<p>शक्य एवंविधो द्रष्टुम्, दृष्टवानसि माम् यथा ।।५३।।</p>
<p>भक्त्या त्वनन्यया शक्य, अहमेवंविधोऽर्जुन । </p>
<p>ज्ञातुम् द्रष्टुम् च तत्त्वेन, प्रवेष्टुम् च परन्तप ।।५४।।</p>
<p>मत्कर्मकृन्मत्परमो, मद्भक्तः सङ्गवर्जितः । </p>
<p>निर्वैरः सर्वभूतेषु, यः स मामेति पाण्डव ।।५५।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे विश्वरूपदर्शनयोगो नामैकादशोऽध्यायः ।। ११ ।। </p>
<p>***</p>
<p>।। श्रीपरमात्मने नमः ।।</p>
<p>अथ द्वादशोऽध्यायः</p>
<p>अर्जुन उवाच</p>
<p>एवम् सततयुक्ता ये, भक्तास्त्वाम् पर्युपासते । </p>
<p>ये चाप्यक्षरमव्यक्तम्, तेषाम् के योगवित्तमाः ।।१।।</p>
<p>श्रीभगवानुवाच</p>
<p>मय्यावेश्य मनो ये माम्, नित्ययुक्ता उपासते ।</p>
<p>श्रद्धया परयोपेतास्, ते मे युक्ततमा मताः ।।२।।</p>
<p>ये त्वक्षरमनिर्देश्यम्, अव्यक्तम् पर्युपासते ।</p>
<p>सर्वत्रगमचिन्त्यम् च, कूटस्थमचलम् ध्रुवम् ।।३।।</p>
<p>सन्नियम्येन्द्रियग्रामम्, सर्वत्र समबुद्धयः ।</p>
<p>ते प्राप्नुवन्ति मामेव, सर्वभूतहिते रताः ।।४।।</p>
<p>क्लेशोऽधिकतरस्तेषाम्, अव्यक्तासक्तचेतसाम् ।</p>
<p>अव्यक्ता हि गतिर्दुःखम्, देहवद्भिरवाप्यते ।।५।।</p>
<p>ये तु सर्वाणि कर्माणि, मयि सन्यस्य मत्पराः ।</p>
<p>अनन्येनैव योगेन, माम् ध्यायन्त उपासते ।।६।।</p>
<p>तेषामहम् समुद्धर्ता, मृत्युसंसारसागरात् ।</p>
<p>भवामि नचिरात्पार्थ, मय्यावेशितचेतसाम् ।।७।।</p>
<p>मय्येव मन आधत्स्व, मयि बुद्धिम् निवेशय ।</p>
<p>निवसिष्यसि मय्येव, अत ऊर्ध्वम् न संशयः ।।८।।</p>
<p>अथ चित्तम् समाधातुम्, न शक्नोषि मयि स्थिरम् ।</p>
<p>अभ्यासयोगेन ततो, मामिच्छाप्तुम् धनञ्जय ।।९।।</p>
<p>अभ्यासेऽप्यसमर्थोऽसि, मत्कर्मपरमो भव । </p>
<p>मदर्थमपि कर्माणि, कुर्वन्सिद्धिमवाप्स्यसि ।।१०।।</p>
<p>अथैतदप्यशक्तोऽसि, कर्तुम् मद्योगमाश्रितः ।</p>
<p>सर्वकर्मफलत्यागम्, ततः कुरु यतात्मवान् ।।११।।</p>
<p>श्रेयो हि ज्ञानमभ्यासात्, ज्ञानाद्ध्यानम् विशिष्यते ।</p>
<p>ध्यानात्कर्मफलत्यागस्, त्यागाच्छान्तिरनन्तरम् ।।१२।।</p>
<p>अद्वेष्टा सर्वभूतानाम्, मैत्रः करुण एव च ।</p>
<p>निर्ममो निरहंकारः, समदुःखसुखः क्षमी ।।१३।।</p>
<p>सन्तुष्टःसततम् योगी, यतात्मा दृढनिश्चयः ।</p>
<p>मय्यर्पितमनोबुद्धिर्, यो मद्भक्तः स मे प्रियः ।।१४।।</p>
<p>यस्मान्नोद्विजते लोको, लोकान्नोद्विजते च यः । </p>
<p>हर्षामर्षभयोद्वेगैर्, मुक्तो यः स च मे प्रियः ।।१५।।</p>
<p>अनपेक्षः शुचिर्दक्ष, उदासीनो गतव्यथः । </p>
<p>सर्वारम्भपरित्यागी, यो मद्भक्तः स मे प्रियः ।।१६।।</p>
<p>यो न हृष्यति न द्वेष्टि, न शोचति न काङ्क्षति ।</p>
<p>शुभाशुभपरित्यागी, भक्तिमान्यः स मे प्रियः ।।१७।।</p>
<p>समःशत्रौ च मित्रे च, तथा मानापमानयोः ।</p>
<p>शीतोष्णसुखदुःखेषु, समः सङ्गविवर्जितः ।।१८।।</p>
<p>तुल्यनिन्दास्तुतिर्मोनी, सन्तुष्टो येन केनचित् ।</p>
<p>अनिकेतः स्थिरमतिर्, भक्तिमान्मे प्रियो नरः ।।१९।।</p>
<p>ये तु धर्म्यामृतमिदम्, यथोक्तम् पर्युपासते ।</p>
<p>श्रद्धधाना मत्परमा, भक्तास्तेऽतीव मे प्रियाः ।।२०।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे</p>
<p>श्रीकृष्णार्जुनसंवादे भक्तियोगो नाम द्वादशोऽध्यायः ।। १२ ।। </p>
<p>***</p>
<p>।। श्रीपरमात्मने नमः ।।</p>
<p>अथ त्रयोदशोऽध्यायः</p>
<p>श्रीभगवानुवाच</p>
<p>इदम् शरीरम् कौन्तेय, क्षेत्रमित्यभिधीयते ।</p>
<p>एतद्यो वेत्ति तम् प्राहुः, क्षेत्रज्ञ इति तद्विदः ।।१।।</p>
<p>क्षेत्रज्ञम् चापि माम् विद्धि, सर्वक्षेत्रेषु भारत ।</p>
<p>क्षेत्रक्षेत्रज्ञयोर्ज्ञानम्, यत्तज्ज्ञानम् मतम् मम ।।२।।</p>
<p>तत्क्षेत्रम् यच्च यादृक्च, यद्विकारि यतश्च यत् ।</p>
<p>स च यो यत्प्रभावश्च, तत्समासेन मे शृणु ।।३।।</p>
<p>ऋषिभिर्बहुधा गीतम्, छन्दोभिर्विविधैः पृथक् ।</p>
<p>ब्रह्मसूत्रपदैश्चैव, हेतुमद्भिर्विनिश्चितैः ।।४।।</p>
<p>महाभूतान्यहंकारो, बुद्धिरव्यक्तमेव च ।</p>
<p>इन्द्रियाणि दशैकम् च, पञ्च चेन्द्रियगोचराः ।।५।।</p>
<p>इच्छा द्वेषः सुखम् दुःखम्, सङ्घातश्चेतना धृतिः ।</p>
<p>एतत्क्षेत्रम् समासेन, सविकारमुदाहृतम् ।।६।। </p>
<p>अमानित्वमदम्भित्वम्, अहिंसा क्षान्तिरार्जवम् । </p>
<p>आचार्योपासनम् शौचम्, स्थैर्यमात्मविनिग्रहः ।।७।।</p>
<p>इन्द्रियार्थेषु वैराग्यम्, अनहंकार एव च । </p>
<p>जन्ममृत्युजराव्याधि, दुःखदोषानुदर्शनम् ।।८।।</p>
<p>असक्तिरनभिष्वङ्गः, पुत्रदारगृहादिषु । </p>
<p>नित्यम् च समचित्तत्वम्, इष्टानिष्टोपपत्तिषु ।।९।।</p>
<p>मयि चानन्ययोगेन, भक्तिरव्यभिचारिणी । </p>
<p>विविक्तदेशसेवित्वम्, अरतिर्जनसंसदि ।।१०।।</p>
<p>अध्यात्मज्ञाननित्यत्वम्, तत्त्वज्ञानार्थदर्शनम् । </p>
<p>एतज्ज्ञानमिति प्रोक्तम्, अज्ञानम् यदतोऽन्यथा ।।११।।</p>
<p>ज्ञेयम् यत्तत्प्रवक्ष्यामि, यज्ज्ञात्वामृतमश्नुते । </p>
<p>अनादिमत्परम् ब्रह्म, न सत्तन्नासदुच्यते ।।१२।। </p>
<p>सर्वतः पाणिपादम् तत्, सर्वतोऽक्षिशिरोमुखम् ।</p>
<p>सर्वतः श्रुतिमल्लोके, सर्वमावृत्य तिष्ठति ।।१३।।</p>
<p>सर्वेन्द्रियगुणाभासम्, सर्वेन्द्रियविवर्जितम् । </p>
<p>असक्तम् सर्वभृच्चैव, निर्गुणम् गुणभोक्तृ च ।।१४।।</p>
<p>बहिरन्तश्च भूतानाम्, अचरम् चरमेव च । </p>
<p>सूक्ष्मत्वात्तदविज्ञेयम्, दूरस्थम् चान्तिके च तत् ।।१५।।</p>
<p>अविभक्तम् च भूतेषु, विभक्तमिव च स्थितम् ।</p>
<p>भूतभर्तृ च तज्ज्ञेयम्, ग्रसिष्णु प्रभविष्णु च ।।१६।।</p>
<p>ज्योतिषामपि तज्ज्योतिस्, तमसः परमुच्यते । </p>
<p>ज्ञानम् ज्ञेयम् ज्ञानगम्यम्, हृदि सर्वस्य विष्ठितम् ।।१७।।</p>
<p>इति क्षेत्रम् तथा ज्ञानम्, ज्ञेयम् चोक्तम् समासतः ।</p>
<p>मद्भक्त एतद्विज्ञाय, मद्भावायोपपद्यते ।।१८।।</p>
<p>प्रकृतिम् पुरुषम् चैव, विद्ध्यनादी उभावपि ।</p>
<p>विकारांश्च गुणांश्चैव, विद्धि प्रकृतिसम्भवान् ।।१९।। </p>
<p>कार्यकरणकर्तृत्वे, हेतुः प्रकृतिरुच्यते ।</p>
<p>पुरुषः सुखदुःखानाम्, भोक्तृत्वे हेतुरुच्यते ।।२०।।</p>
<p>पुरुषः प्रकृतिस्थो हि, भुङ्क्ते प्रकृतिजान्गुणान् ।</p>
<p>कारणम् गुणसङ्गोऽस्य, सदसद्योनिजन्मसु ।।२१।।</p>
<p>उपद्रष्टानुमन्ता च, भर्ता भोक्ता महेश्वरः ।</p>
<p>परमात्मेति चाप्युक्तो, देहेऽस्मिन्पुरुषः परः ।।२२।।</p>
<p>य एवम् वेत्ति पुरुषम्, प्रकृतिम् च गुणैः सह ।</p>
<p>सर्वथा वर्तमानोऽपि, न स भूयोऽभिजायते ।।२३।।</p>
<p>ध्यानेनात्मनि पश्यन्ति, केचिदात्मानमात्मना ।</p>
<p>अन्ये साङ्ख्येन योगेन, कर्मयोगेन चापरे ।।२४।।</p>
<p>अन्ये त्वेवमजानन्तः, श्रुत्वान्येभ्य उपासते ।</p>
<p>तेऽपि चातितरन्त्येव, मृत्युम् श्रुतिपरायणाः ।।२५।।</p>
<p>यावत्सञ्जायते किञ्चित्, सत्त्वम् स्थावरजङ्गमम् ।</p>
<p>क्षेत्रक्षेत्रज्ञसंयोगात्, तद्विद्धि भरतर्षभ ।।२६।।</p>
<p>समम् सर्वेषु भूतेषु, तिष्ठन्तम् परमेश्वरम् । </p>
<p>विनश्यत्स्वविनश्यन्तम्, यः पश्यति स पश्यति ।।२७।।</p>
<p>समम् पश्यन्हि सर्वत्र, समवस्थितमीश्वरम् । </p>
<p>न हिनस्त्यात्मनात्मानम्, ततो याति पराम् गतिम् ।।२८।।</p>
<p>प्रकृत्यैव च कर्माणि, क्रियमाणानि सर्वशः । </p>
<p>यः पश्यति तथात्मानम्, अकर्तारम् स पश्यति ।।२९।।</p>
<p>यदा भूतपृथग्भावम्, एकस्थमनुपश्यति । </p>
<p>तत एव च विस्तारम्, ब्रह्म सम्पद्यते तदा ।।३०।।</p>
<p>अनादित्वान्निर्गुणत्वात्, परमात्मायमव्ययः । </p>
<p>शरीरस्थोऽपि कौन्तेय, न करोति न लिप्यते ।।३१।।</p>
<p>यथा सर्वगतम् सौक्ष्म्यात्, आकाशम् नोपलिप्यते ।</p>
<p>सर्वत्रावस्थितो देहे, तथात्मा नोपलिप्यते ।।३२।।</p>
<p>यथा प्रकाशयत्येकः, कृत्स्नम् लोकमिमम् रविः ।</p>
<p>क्षेत्रम् क्षेत्री तथा कृत्स्नम्, प्रकाशयति भारत ।।३३।।</p>
<p>क्षेत्रक्षेत्रज्ञयोरेवम्, अन्तरम् ज्ञानचक्षुषा । </p>
<p>भूतप्रकृतिमोक्षम् च, ये विदुर्यान्ति ते परम् ।।३४।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे क्षेत्रक्षेत्रज्ञविभागयोगो नाम त्रयोदशोऽध्यायः ।।१३।। </p>
<p>***</p>
<p>।। श्रीपरमात्मने नमः ।।</p>
<p>अथ चतुर्दशोऽध्यायः</p>
<p>श्रीभगवानुवाच</p>
<p>परम् भूयः प्रवक्ष्यामि, ज्ञानानाम् ज्ञानमुत्तमम् ।</p>
<p>यज्ज्ञात्वा मुनयः सर्वे, पराम् सिद्धिमितो गताः ।।१।।</p>
<p>इदम् ज्ञानमुपाश्रित्य, मम साधर्म्यमागताः ।</p>
<p>सर्गेऽपि नोपजायन्ते, प्रलये न व्यथन्ति च ।।२।।</p>
<p>मम योनिर्महद्ब्रह्म, तस्मिन्गर्भम् दधाम्यहम् ।</p>
<p>सम्भवः सर्वभूतानाम्, ततो भवति भारत ।।३।।</p>
<p>सर्वयोनिषु कौन्तेय, मूर्तयः सम्भवन्ति याः ।</p>
<p>तासाम् ब्रह्म महद्योनिर्, अहम् बीजप्रदः पिता ।।४।।</p>
<p>सत्त्वम् रजस्तम इति, गुणाः प्रकृतिसम्भवाः ।</p>
<p>निबध्नन्ति महाबाहो, देहे देहिनमव्ययम् ।।५।।</p>
<p>तत्र सत्त्वम् निर्मलत्वात्, प्रकाशकमनामयम् ।</p>
<p>सुखसङ्गेन बध्नाति, ज्ञानसङ्गेन चानघ ।।६।।</p>
<p>रजो रागात्मकम् विद्धि, तृष्णासङ्गसमुद्भवम् ।</p>
<p>तन्निबध्नाति कौन्तेय, कर्मसङ्गेन देहिनम् ।।७।।</p>
<p>तमस्त्वज्ञानजम् विद्धि, मोहनम् सर्वदेहिनाम् ।</p>
<p>प्रमादालस्यनिद्राभिस्, तन्निबध्नाति भारत ।।८।।</p>
<p>सत्त्वम् सुखे सञ्जयति, रजः कर्मणि भारत ।</p>
<p>ज्ञानमावृत्य तु तमः, प्रमादे सञ्जयत्युत ।।९।।</p>
<p>रजस्तमश्चाभिभूय, सत्त्वम् भवति भारत । </p>
<p>रजः सत्त्वम् तमश्चैव, तमः सत्त्वम् रजस्तथा ।।१०।।</p>
<p>सर्वद्वारेषु देहेऽस्मिन्, प्रकाश उपजायते । </p>
<p>ज्ञानम् यदा तदा विद्यात्, विवृद्धम् सत्त्वमित्युत ।।११।।</p>
<p>लोभः प्रवृत्तिरारम्भः, कर्मणामशमः स्पृहा । </p>
<p>रजस्येतानि जायन्ते, विवृद्धे भरतर्षभ ।।१२।।</p>
<p>अप्रकाशोऽप्रवृत्तिश्च, प्रमादो मोह एव च । </p>
<p>तमस्येतानि जायन्ते, विवृद्धे कुरुनन्दन ।।१३।।</p>
<p>यदा सत्त्वे प्रवृद्धे तु, प्रलयम् याति देहभृत् ।</p>
<p>तदोत्तमविदाम् लोकान्, अमलान्प्रतिपद्यते ।।१४।।</p>
<p>रजसि प्रलयम् गत्वा, कर्मसङ्गिषु जायते । </p>
<p>तथा प्रलीनस्तमसि, मूढयोनिषु जायते ।।१५।। </p>
<p>कर्मणः सुकृतस्याहुः, सात्त्विकम् निर्मलम् फलम् ।</p>
<p>रजसस्तु फलम् दुःखम्, अज्ञानम् तमसः फलम् ।।१६।।</p>
<p>सत्त्वात्सञ्जायते ज्ञानम्, रजसो लोभ एव च ।</p>
<p>प्रमादमोहौ तमसो, भवतोऽज्ञानमेव च ।।१७।।</p>
<p>ऊर्ध्वम् गच्छन्ति सत्त्वस्था, मध्ये तिष्ठन्ति राजसाः ।</p>
<p>जघन्यगुणवृत्तिस्था, अधो गच्छन्ति तामसाः ।।१८।।</p>
<p>नान्यम् गुणेभ्यः कर्तारम्, यदा द्रष्टानुपश्यति ।</p>
<p>गुणेभ्यश्च परम् वेत्ति, मद्भावम् सोऽधिगच्छति ।।१९।।</p>
<p>गुणानेतानतीत्य त्रीन्, देही देहसमुद्भवान् ।</p>
<p>जन्ममृत्युजरादुःखैर्, विमुक्तोऽमृतमश्नुते ।।२०।।</p>
<p>अर्जुन उवाच</p>
<p>कैर्लिङ्गैस्त्रीन्गुणानेतान्, अतीतो भवति प्रभो ।</p>
<p>किमाचारः कथम् चैतांस्, त्रीन्गुणानतिवर्तते ।।२१।।</p>
<p>श्रीभगवानुवाच</p>
<p>प्रकाशम् च प्रवृत्तिम् च, मोहमेव च पाण्डव ।</p>
<p>न द्वेष्टि सम्प्रवृत्तानि, न निवृत्तानि काङ्क्षति ।।२२।।</p>
<p>उदासीनवदासीनो, गुणैर्यो न विचाल्यते ।</p>
<p>गुणा वर्तन्त इत्येव, योऽवतिष्ठति नेङ्गते ।।२३।।</p>
<p>समदुःखसुखः स्वस्थः, समलोष्टाश्मकाञ्चनः ।</p>
<p>तुल्यप्रियाप्रियो धीरस्, तुल्यनिन्दात्मसंस्तुतिः ।।२४।।</p>
<p>मानापमानयोस्तुल्यस्, तुल्यो मित्रारिपक्षयोः ।</p>
<p>सर्वारम्भपरित्यागी, गुणातीतः स उच्यते ।।२५।।</p>
<p>माम् च योऽव्यभिचारेण, भक्तियोगेन सेवते ।</p>
<p>स गुणान्समतीत्यैतान्, ब्रह्मभूयाय कल्पते ।।२६।।</p>
<p>ब्रह्मणो हि प्रतिष्ठाहम्, अमृतस्याव्ययस्य च ।</p>
<p>शाश्वतस्य च धर्मस्य, सुखस्यैकान्तिकस्य च ।।२७।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे</p>
<p>श्रीकृष्णार्जुनसंवादे गुणत्रयविभागयोगो नाम चतुर्दशोऽध्यायः ।।१४।।</p>
<p> ***</p>
<p>।। श्रीपरमात्मने नमः ।।</p>
<p>अथ पञ्चदशोऽध्यायः</p>
<p>श्रीभगवानुवाच</p>
<p>ऊर्ध्वमूलमधःशाखम्, अश्वत्थम् प्राहुरव्ययम् । </p>
<p>छन्दांसि यस्य पर्णानि, यस्तम् वेद स वेदवित् ।।१।।</p>
<p>अधश्चोर्ध्वम् प्रसृतास्तस्य शाखा, </p>
<p>गुणप्रवृद्धा विषयप्रवालाः ।</p>
<p>अधश्च मूलान्यनुसन्ततानि, </p>
<p>कर्मानुबन्धीनि मनुष्यलोके ।।२।।</p>
<p>न रूपमस्येह तथोपलभ्यते, </p>
<p>नान्तो न चादिर्न च सम्प्रतिष्ठा ।</p>
<p>अश्वत्थमेनम् सुविरूढमूलम्, </p>
<p>असङ्गशस्त्रेण दृढेन छित्त्वा ।।३।।</p>
<p>ततः पदम् तत्परिमार्गितव्यम्, </p>
<p>यस्मिन्नगता न निवर्तन्ति भूयः ।</p>
<p>तमेव चाद्यम् पुरुषम् प्रपद्ये, </p>
<p>यतः प्रवृत्तिः प्रसृता पुराणी ।।४।।</p>
<p>निर्मानमोहा जितसङ्गदोषा, </p>
<p>अध्यात्मनित्या विनिवृत्तकामाः ।</p>
<p>द्वन्द्वैर्विमुक्ताः सुखदुःखसञ्ज्ञैर् , </p>
<p>गच्छन्त्यमूढाः पदमव्ययम् तत् ।।५।।</p>
<p>न तद्भासयते सूर्यो, न शशाङको न पावकः ।</p>
<p>यद्गत्वा न निवर्तन्ते, तद्धाम परमम् मम ।।६।।</p>
<p>ममैवांशो जीवलोके, जीवभूतः सनातनः । </p>
<p>मनः षष्ठानीन्द्रियाणि, प्रकृतिस्थानि कर्षति ।।७।।</p>
<p>शरीरम् यदवाप्नोति, यच्चाप्युत्क्रामतीश्वरः । </p>
<p>गृहीत्वैतानि संयाति, वायुर्गन्धानिवाशयात् ।।८।।</p>
<p>श्रोत्रम् चक्षुः स्पर्शनम् च, रसनम् घ्राणमेव च ।</p>
<p>अधिष्ठाय मनश्चायम्, विषयानुपसेवते ।।९।।</p>
<p>उत्क्रामन्तम् स्थितम् वापि, भुञ्जानम् वा गुणान्वितम् ।</p>
<p>विमूढा नानुपश्यन्ति, पश्यन्ति ज्ञानचक्षुषः ।।१०।।</p>
<p>यतन्तो योगिनश्चैनम्, पश्यन्त्यात्मन्यवस्थितम् ।</p>
<p>यतन्तोऽप्यकृतात्मानो, नैनम् पश्यन्त्यचेतसः ।।११।। </p>
<p>यदादित्यगतम् तेजो, जगद्भासयतेऽखिलम् ।</p>
<p>यच्चन्द्रमसि यच्चाग्नौ, तत्तेजो विद्धि मामकम् ।।१२।। </p>
<p>गामाविश्य च भूतानि, धारयाम्यहमोजसा ।</p>
<p>पुष्णामि चौषधीः सर्वाः, सोमो भूत्वा रसात्मकः ।।१३।। </p>
<p>अहम् वैश्वानरो भूत्वा, प्राणिनाम् देहमाश्रितः ।</p>
<p>प्राणापानसमायुक्तः, पचाम्यन्नम् चतुर्विधम् ।।१४।।</p>
<p>सर्वस्य चाहम् हृदि सन्निविष्टो, </p>
<p>मत्तः स्मृतिर्ज्ञानमपोहनम् च ।</p>
<p>वेदैश्च सर्वैरहमेव वेद्यो, </p>
<p>वेदान्तकृद्वेदविदेव चाहम् ।।१५।।</p>
<p>द्वाविमौ पुरुषौ लोके, क्षरश्चाक्षर एव च । </p>
<p>क्षरः सर्वाणि भूतानि, कूटस्थोऽक्षर उच्यते ।।१६।।</p>
<p>उत्तमः पुरुषस्त्वन्यः, परमात्मेत्युदाहृतः । </p>
<p>यो लोकत्रयमाविश्य, बिभर्त्यव्यय ईश्वरः ।।१७।।</p>
<p>यस्मात्क्षरमतीतोऽहम्, अक्षरादपि चोत्तमः । </p>
<p>अतोऽस्मि लोके वेदे च, प्रथितः पुरुषोत्तमः ।।१८।।</p>
<p>यो मामेवमसम्मूढो, जानाति पुरुषोत्तमम् । </p>
<p>स सर्वविद्भजति माम्, सर्वभावेन भारत ।।१९।।</p>
<p>इति गुह्यतमम् शास्त्रम्, इदमुक्तम् मयानघ । </p>
<p>एतद्बुद्ध्वा बुद्धिमान्स्यात्, कृतकृत्यश्च भारत ।।२०।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे पुरुषोत्तमयोगो नाम पञ्चदशोऽध्यायः ।।१५।।</p>
<p>- ***</p>
<p>।। श्रीपरमात्मने नमः ।।</p>
<p>अथ षोडशोऽध्यायः</p>
<p>श्रीभगवानुवाच</p>
<p>अभयम् सत्त्वसंशुद्धिर्, ज्ञानयोगव्यवस्थितिः ।</p>
<p>दानम् दमश्च यज्ञश्च, स्वाध्यायस्तप आर्जवम् ।।१।।</p>
<p>अहिंसा सत्यमक्रोधस्, त्यागः शान्तिरपैशुनम् ।</p>
<p>दया भूतेष्वलोलुप्त्वम्, मार्दवम् हीरचापलम् ।।२।।</p>
<p>तेजः क्षमा धृतिः शौचम्, अद्रोहो नातिमानिता ।</p>
<p>भवन्ति सम्पदम् दैवीम्, अभिजातस्य भारत ।।३।।</p>
<p>दम्भो दर्पोऽभिमानश्च, क्रोधः पारुष्यमेव च ।</p>
<p>अज्ञानम् चाभिजातस्य, पार्थ सम्पदमासुरीम् ।।४।। </p>
<p>दैवी सम्पद्विमोक्षाय, निबन्धायासुरी मता ।</p>
<p>मा शुचः सम्पदम् दैवीम्, अभिजातोऽसि पाण्डव ।।५।।</p>
<p>द्वौ भूतसर्गो लोकेऽस्मिन्, दैव आसुर एव च ।</p>
<p>दैवो विस्तरशः प्रोक्त, आसुरम् पार्थ मे शृणु ।।६।। </p>
<p>प्रवृतिम् च निवृतिम् च, जना न विदुरासुराः ।</p>
<p>न शौचम् नापि चाचारो, न सत्यम् तेषु विद्यते ।।७।।</p>
<p>असत्यमप्रतिष्ठम् ते, जगदाहुरनीश्वरम् ।</p>
<p>अपरस्परसम्भूतम्, किमन्यत्कामहैतुकम् ।।८।। </p>
<p>एताम् दृष्टिमवष्टभ्य, नष्टात्मानोऽल्पबुद्धयः ।</p>
<p>प्रभवन्त्युग्रकर्माणः, क्षयाय जगतोऽहिताः ।।९।।</p>
<p>काममाश्रित्य दुष्पूरम्, दम्भमानमदान्विताः ।</p>
<p>मोहाद्गृहीत्वासङ्ग्राहान्, प्रवर्तन्तेऽशुचिव्रताः ।।१०।।</p>
<p>चिन्तामपरिमेयाम् च, प्रलयान्तामुपाश्रिताः ।</p>
<p>कामोपभोगपरमा, एतावदिति निश्चिताः ।।११।।</p>
<p>आशापाशशतैर्बद्धाः, कामक्रोधपरायणाः ।</p>
<p>ईहन्ते कामभोगार्थम्, अन्यायेनार्थसञ्चयान् ।।१२।।</p>
<p>इदमद्य मया लब्धम्, इमम् प्राप्स्ये मनोरथम् ।</p>
<p>इदमस्तीदमपि मे, भविष्यति पुनर्धनम् ।।१३।।</p>
<p>असौ मया हतः शत्रुर्, हनिष्ये चापरानपि ।</p>
<p>ईश्वरोऽहमहम् भोगी, सिद्धोऽहम् बलवान्सुखी ।।१४।।</p>
<p>आढ्योऽभिजनवानस्मि, कोऽन्योऽस्ति सदृशो मया ।</p>
<p>यक्ष्ये दास्यामि मोदिष्य, इत्यज्ञानविमोहिताः ।।१५।।</p>
<p>अनेकचित्तविभ्रान्ता, मोहजालसमावृताः ।</p>
<p>प्रसक्ताः कामभोगेषु, पतन्ति नरकेऽशुचौ ।।१६।।</p>
<p>आत्मसम्भाविताः स्तब्धा, धनमानमदान्विताः ।</p>
<p>यजन्ते नामयज्ञैस्ते, दम्भेनाविधिपूर्वकम् ।।१७।।</p>
<p>अहंकारम् बलम् दर्पम्, कामम् क्रोधम् च संश्रिताः ।</p>
<p>मामात्मपरदेहेषु, प्रद्विषन्तोऽभ्यसूयकाः ।।१८।।</p>
<p>तानहम् द्विषतः क्रुरान्, संसारेषु नराधमान् ।</p>
<p>क्षिपाम्यजस्रमशुभान्, आसुरीष्वेव योनिषु ।।१९।।</p>
<p>आसुरीम् योनिमापन्नाः, मूढा जन्मनि जन्मनि।</p>
<p>मामप्राप्यैव कौन्तेय, ततो यान्त्यधमाम् गतिम् ।।२०।।</p>
<p>त्रिविधम् नरकस्येदम्, द्वारम् नाशनमात्मनः ।</p>
<p>कामः क्रोधस्तथा लोभस्, तस्मादेतत्त्रयम् त्यजेत् ।।२१।।</p>
<p>एतैर्विमुक्तः कौन्तेय, तमोद्वारैस्त्रिभिर्नरः ।</p>
<p>आचरत्यात्मनः श्रेयस्, ततो याति पराम् गतिम् ।।२२।।</p>
<p>यः शास्त्रविधिमुत्सृज्य, वर्तते कामकारतः ।</p>
<p>न स सिद्धिमवाप्नोति, न सुखम् न पराम् गतिम् ।।२३।।</p>
<p>तस्माच्छास्त्रम् प्रमाणम् ते, कार्याकार्यव्यवस्थितौ ।</p>
<p>ज्ञात्वा शास्त्रविधानोक्तम्, कर्म कर्तुमिहार्हसि ।।२४।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे दैवासुरसम्पद्विभागयोगो नाम षोडशोऽध्यायः ।।१६।। </p>
<p>***</p>
<p>।। श्रीपरमात्मने नमः ।।</p>
<p>अथ सप्तदशोऽध्यायः</p>
<p>अर्जुन उवाच</p>
<p>ये शास्त्रविधिमुत्सृज्य, यजन्ते श्रद्धयान्विताः ।</p>
<p>तेषाम् निष्ठा तु का कृष्ण, सत्त्वमाहो रजस्तमः ।।१।।</p>
<p>श्रीभगवानुवाच</p>
<p>त्रिविधा भवति श्रद्धा, देहिनाम् सा स्वभावजा ।</p>
<p>सात्त्विकी राजसी चैव, तामसी चेति ताम् शृणु ।।२।।</p>
<p>सत्त्वानुरूपा सर्वस्य, श्रद्धा भवति भारत ।</p>
<p>श्रद्धामयोऽयम् पुरुषो, यो यच्छूद्धः स एव सः ।।३।।</p>
<p>यजन्ते सात्त्विका देवान्, यक्षरक्षांसि राजसाः ।</p>
<p>प्रेतान्भूतगणांश्चान्ये, यजन्ते तामसा जनाः ।।४।।</p>
<p>अशास्त्रविहितम् घोरम्, तप्यन्ते ये तपो जनाः ।</p>
<p>दम्भाहंकारसंयुक्ताः, कामरागबलान्विताः ।।५।।</p>
<p>कर्शयन्तः शरीरस्थम्, भूतग्राममचेतसः । </p>
<p>माम् चैवान्तःशरीरस्थम्, तान्विद्ध्यासुरनिश्चयान् ।।६।।</p>
<p>आहारस्त्वपि सर्वस्य, त्रिविधो भवति प्रियः ।</p>
<p>यज्ञस्तपस्तथा दानम्, तेषाम् भेदमिमम् शृणु ।।७।।</p>
<p>आयुः सत्त्वबलारोग्य, सुखप्रीतिविवर्धनाः । </p>
<p>रस्याः स्निग्धाः स्थिरा हृद्या, आहाराः सात्त्विकप्रियाः ।।८।।</p>
<p>कट्वम्ललवणात्युष्ण, तीक्ष्णरूक्षविदाहिनः ।</p>
<p>आहारा राजसस्येष्टा, दुःखशोकामयप्रदाः ।।९।।</p>
<p>यातयामम् गतरसम्, पूति पर्युषितम् च यत् ।</p>
<p>उच्छिष्टमपि चामेध्यम्, भोजनम् तामसप्रियम् ।।१०।।</p>
<p>अफलाकाङ्क्षिभिर्यज्ञो, विधिदृष्टो य इज्यते ।</p>
<p>यष्टव्यमेवेति मनः, समाधाय स सात्त्विकः ।।११।।</p>
<p>अभिसन्धाय तु फलम्, दम्भार्थमपि चैव यत् ।</p>
<p>इज्यते भरतश्रेष्ठ, तम् यज्ञम् विद्धि राजसम् ।।१२।।</p>
<p>विधिहीनमसृष्टान्नम्, मन्त्रहीनमदक्षिणम् ।</p>
<p>श्रद्धाविरहितम् यज्ञम्, तामसम् परिचक्षते ।।१३।।</p>
<p>देवद्विजगुरुप्राज्ञ, पूजनम् शौचमार्जवम् ।</p>
<p>ब्रह्मचर्यमहिंसा च, शारीरम् तप उच्यते ।।१४।।</p>
<p>अनुद्वेगकरम् वाक्यम्, सत्यम् प्रियहितम् च यत् ।</p>
<p>स्वाध्यायाभ्यसनम् चैव, वाङ्मयम् तप उच्यते ।।१५।।</p>
<p>मनः प्रसादः सौम्यत्वम्, मौनमात्मविनिग्रहः ।</p>
<p>भावसंशुद्धिरित्येतत्, तपो मानसमुच्यते ।।१६।।</p>
<p>श्रद्धया परया तप्तम्, तपस्तत्त्रिविधम् नरैः ।</p>
<p>अफलाकाङ्क्षिभिर्युक्तैः, सात्त्विकम् परिचक्षते ।।१७।।</p>
<p>सत्कारमानपूजार्थम्, तपो दम्भेन चैव यत् ।</p>
<p>क्रियते तदिह प्रोक्तम्, राजसम् चलमध्रुवम् ।।१८।।</p>
<p>मूढग्राहेणात्मनो यत्, पीडया क्रियते तपः ।</p>
<p>परस्योत्सादनार्थम् वा, तत्तामसमुदाहृतम् ।।१९।।</p>
<p>दातव्यमिति यद्दानम्, दीयतेऽनुपकारिणे ।</p>
<p>देशे काले च पात्रे च, तद्दानम् सात्त्विकम् स्मृतम् ।।२०।।</p>
<p>यत्तु प्रत्युपकारार्थम्, फलमुद्दिश्य वा पुनः ।</p>
<p>दीयते च परीक्लिष्टम्, तद्दानम् राजसम् स्मृतम् ।।२१।।</p>
<p>अदेशकाले यद्दानम्, अपात्रेभ्यश्च दीयते ।</p>
<p>असत्कृतमवज्ञातम्, तत्तामसमुदाहृतम् ।।२२।।</p>
<p>ॐ तत्सदिति निर्देशो, ब्रह्मणस्त्रिविधःस्मृतः ।</p>
<p>ब्राह्मणास्तेन वेदाश्च, यज्ञाश्च विहिताः पुरा ।।२३।।</p>
<p>तस्मादोमित्युदाहृत्य, यज्ञदानतपः क्रियाः ।</p>
<p>प्रवर्तन्ते विधानोक्ताः, सततम् ब्रह्मवादिनाम् ।।२४।।</p>
<p>तदित्यनभिसन्धाय, फलम् यज्ञतपः क्रियाः ।</p>
<p>दानक्रियाश्च विविधाः, क्रियन्ते मोक्षकाङ्क्षिभिः ।।२५।।</p>
<p>सद्भावे साधुभावे च, सदित्येतत्प्रयुज्यते ।</p>
<p>प्रशस्ते कर्मणि तथा, सच्छब्दः पार्थ युज्यते ।।२६।।</p>
<p>यज्ञे तपसि दाने च, स्थितिः सदिति चोच्यते ।</p>
<p>कर्म चैव तदर्थीयम्, सदित्येवाभिधीयते ।।२७।।</p>
<p>अश्रद्धया हुतम् दत्तम्, तपस्तप्तम् कृतम् च यत् ।</p>
<p>असदित्युच्यते पार्थ, न च तत्प्रेत्य नो इह ।।२८।।</p>
<p>इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे श्रद्धात्रयविभागयोगो नाम सप्तदशोऽध्यायः ।।१७।। </p>
<p>***</p>
<p>।। श्रीपरमात्मने नमः ।।</p>
<p>अथाष्टादशोऽध्यायः</p>
<p>अर्जुन उवाच</p>
<p>सन्न्यासस्य महाबाहो, तत्त्वमिच्छामि वेदितुम् ।</p>
<p>त्यागस्य च हृषीकेश, पृथक्केशिनिषूदन ।।१।।</p>
<p>श्रीभगवानुवाच</p>
<p>काम्यानाम् कर्मणाम् न्यासम्, सन्न्यासम् कवयो विदुः ।</p>
<p>सर्वकर्मफलत्यागम्, प्राहुस्त्यागम् विचक्षणाः ।।२।।</p>
<p>त्याज्यम् दोषवदित्येके, कर्म प्राहुर्मनीषिणः ।</p>
<p>यज्ञदानतपः कर्म, न त्याज्यमिति चापरे ।।३।।</p>
<p>निश्चयम् शृणु मे तत्र, त्यागे भरतसत्तम ।</p>
<p>त्यागो हि पुरुषव्याघ्र, त्रिविधः सम्प्रकीर्तितः ।।४।।</p>
<p>यज्ञदानतपः कर्म, न त्याज्यम् कार्यमेव तत् ।</p>
<p>यज्ञो दानम् तपश्चैव, पावनानि मनीषिणाम् ।।५।।</p>
<p>एतान्यपि तु कर्माणि, सङ्गम् त्यक्त्वा फलानि च ।</p>
<p>कर्तव्यानीति मे पार्थ, निश्चितम् मतमुत्तमम् ।।६।।</p>
<p>नियतस्य तु सन्न्यासः, कर्मणो नोपपद्यते ।</p>
<p>मोहात्तस्य परित्यागस्, तामसः परिकीर्तितः ।।७।।</p>
<p>दुःखमित्येव यत्कर्म, कायक्लेशभयात्त्यजेत् ।</p>
<p>स कृत्वा राजसम् त्यागम्, नैव त्यागफलम् लभेत् ।।८।।</p>
<p>कार्यमित्येव यत्कर्म, नियतम् क्रियतेऽर्जुन ।</p>
<p>सङ्गम् त्यक्त्वा फलम् चैव, स त्यागः सात्त्विको मतः ।।९।।</p>
<p>न द्वेष्ट्यकुशलम् कर्म, कुशले नानुषज्जते ।</p>
<p>त्यागी सत्त्वसमाविष्टो, मेधावी छिन्नसंशयः ।।१०।।</p>
<p>न हि देहभृता शक्यम्, त्यक्तुम् कर्माण्यशेषतः ।</p>
<p>यस्तु कर्मफलत्यागी, स त्यागीत्यभिधीयते ।।११।।</p>
<p>अनिष्टमिष्टम् मिश्रम् च, त्रिविधम् कर्मणः फलम् ।</p>
<p>भवत्यत्यागिनाम् प्रेत्य, न तु सन्न्यासिनाम् क्वचित् ।।१२।।</p>
<p>पञ्चैतानि महाबाहो, कारणानि निबोध मे ।</p>
<p>साङ्ख्ये कृतान्ते प्रोक्तानि, सिद्धये सर्वकर्मणाम् ।।१३।।</p>
<p>अधिष्ठानम् तथा कर्ता, करणम् च पृथग्विधम् ।</p>
<p>विविधाश्च पृथक्चेष्टा, दैवम् चैवात्र पञ्चमम् ।।१४।।</p>
<p>शरीरवाङ्मनोभिर्यत्, कर्म प्रारभते नरः ।</p>
<p>न्याय्यम् वा विपरीतम् वा, पञ्चैते तस्य हेतवः ।।१५।।</p>
<p>तत्रैवम् सति कर्तारम्, आत्मानम् केवलम् तु यः ।</p>
<p>पश्यत्यकृतबुद्धित्वान्, न स पश्यति दुर्मतिः ।।१६।।</p>
<p>यस्य नाहङ्कृतो भावो, बुद्धिर्यस्य न लिप्यते ।</p>
<p>हत्वापि स इमाँल्लोकान्, न हन्ति न निबध्यते ।।१७।।</p>
<p>ज्ञानम् ज्ञेयम् परिज्ञाता, त्रिविधा कर्मचोदना ।</p>
<p>करणम् कर्म कर्तेति, त्रिविधः कर्मसङ्ग्रहः ।।१८।।</p>
<p>ज्ञानम् कर्म च कर्ता च, त्रिधैव गुणभेदतः ।</p>
<p>प्रोच्यते गुणसङ्ख्याने, यथावच्छृणु तान्यपि ।।१९।।</p>
<p>सर्वभूतेषु येनैकम्, भावमव्ययमीक्षते ।</p>
<p>अविभक्तम् विभक्तेषु, तज्ज्ञानम् विद्धि सात्त्विकम् ।।२०।।</p>
<p>पृथक्त्वेन तु यज्ज्ञानम्, नानाभावान्पृथग्विधान् ।</p>
<p>वेत्ति सर्वेषु भूतेषु, तज्ज्ञानम् विद्धि राजसम् ।।२१।।</p>
<p>यत्तु कृत्स्नवदेकस्मिन्, कार्ये सक्तमहैतुकम् ।</p>
<p>अतत्त्वार्थवदल्पम् च, तत्तामसमुदाहृतम् ।।२२।।</p>
<p>नियतम् सङ्गरहितम्, अरागद्वेषतः कृतम् ।</p>
<p>अफलप्रेप्सुना कर्म, यत्तत्सात्त्विकमुच्यते ।।२३।।</p>
<p>यत्तु कामेप्सुना कर्म, साहङ्कारेण वा पुनः ।</p>
<p>क्रियते बहुलायासम्, तद्राजसमुदाहृतम् ।।२४।।</p>
<p>अनुबन्धम् क्षयम् हिंसाम्, अनवेक्ष्य च पौरुषम् ।</p>
<p>मोहादारभ्यते कर्म, यत्तत्तामसमुच्यते ।।२५।।</p>
<p>मुक्तसङ्गोऽनहंवादी, धृत्युत्साहसमन्वितः ।</p>
<p>सिद्ध्यसिद्ध्योर्निर्विकारः, कर्ता सात्त्विक उच्यते ।।२६।।</p>
<p>रागी कर्मफलप्रेप्सुर्, लुब्धो हिंसात्मकोऽशुचिः ।</p>
<p>हर्षशोकान्वितः कर्ता, राजसः परिकीर्तितः ।।२७।।</p>
<p>अयुक्तः प्राकृतः स्तब्धः, शठोऽनैष्कृतिकोऽलसः ।</p>
<p>विषादी दीर्घसूत्री च, कर्ता तामस उच्यते ।।२८।।</p>
<p>बुद्धेर्भेदम् धृतेश्चैव, गुणतस्त्रिविधम् शृणु ।</p>
<p>प्रोच्यमानमशेषेण, पृथक्त्वेन धनञ्जय ।।२९।।</p>
<p>प्रवृत्तिम् च निवृत्तिम् च, कार्याकार्ये भयाभये ।</p>
<p>बन्धम् मोक्षम् च या वेत्ति, बुद्धिः सा पार्थ सात्त्विकी ।।३०।।</p>
<p>यया धर्ममधर्मम् च, कार्यम् चाकार्यमेव च ।</p>
<p>अयथावत्प्रजानाति, बुद्धिः सा पार्थ राजसी ।।३१।।</p>
<p>अधर्मम् धर्ममिति या, मन्यते तमसावृता ।</p>
<p>सर्वार्थान्विपरीतांश्च, बुद्धिः सा पार्थ तामसी ।।३२।।</p>
<p>धृत्या यया धारयते, मनः प्राणेन्द्रियक्रियाः ।</p>
<p>योगेनाव्यभिचारिण्या, धृतिः सा पार्थ सात्त्विकी ।।३३।।</p>
<p>यया तु धर्मकामार्थान्, धृत्या धारयतेऽर्जुन ।</p>
<p>प्रसङ्गेन फलाकाङ्क्षी, धृतिः सा पार्थ राजसी ।।३४।।</p>
<p>यया स्वप्नम् भयम् शोकम्, विषादम् मदमेव च ।</p>
<p>न विमुंचति दुर्मेधा, धृतिः सा पार्थ तामसी ।।३५।।</p>
<p>सुखम् त्विदानीम् त्रिविधम्, शृणु मे भरतर्षभ ।</p>
<p>अभ्यासाद्रमते यत्र, दुःखान्तम् च निगच्छति ।। ३६ ।।</p>
<p>यत्तदग्रे विषमिव, परिणामेऽमृतोपमम् ।</p>
<p>तत्सुखम् सात्त्विकम् प्रोक्तम्, आत्मबुद्धिप्रसादजम् ।।३७।।</p>
<p>विषयेन्द्रियसंयोगात्, यत्तदग्रेऽमृतोपमम् ।</p>
<p>परिणामे विषमिव, तत्सुखम् राजसम् स्मृतम् ।।३८।।</p>
<p>यदग्रे चानुबन्धे च, सुखम् मोहनमात्मनः ।</p>
<p>निद्रालस्यप्रमादोत्थम्, तत्तामसमुदाहृतम् ।। ३९ ।।</p>
<p>न तदस्ति पृथिव्याम् वा, दिवि देवेषु वा पुनः ।</p>
<p>सत्त्वम् प्रकृतिजैर्मुक्तम्, यदेभिः स्यात्त्रिभिर्गुणैः ।।४०।।</p>
<p>ब्राह्मणक्षत्रियविशाम्, शूद्राणाम् च परन्तप ।</p>
<p>कर्माणि प्रविभक्तानि, स्वभावप्रभवैर्गुणैः ।।४१।।</p>
<p>शमो दमस्तपः शौचम्, क्षान्तिरार्जवमेव च ।</p>
<p>ज्ञानम् विज्ञानमास्तिक्यम्, ब्रह्मकर्म स्वभावजम् ।।४२।</p>
<p>शौर्यम् तेजो धृतिर्दाक्ष्यम्, युद्धे चाप्यपलायनम् ।</p>
<p>दानमीश्वरभावश्च, क्षात्रम् कर्म स्वभावजम् ।।४३।।</p>
<p>कृषिगौरक्ष्यवाणिज्यम्, वैश्यकर्म स्वभावजम् ।</p>
<p>परिचर्यात्मकम् कर्म, शूद्रस्यापि स्वभावजम् ।।४४।।</p>
<p>स्वे स्वे कर्मण्यभिरतः, संसिद्धिम् लभते नरः ।</p>
<p>स्वकर्मनिरतः सिद्धिम्, यथा विन्दति तच्छृणु ।।४५।।</p>
<p>यतः प्रवृत्तिर्भूतानाम्, येन सर्वमिदम् ततम् ।</p>
<p>स्वकर्मणा तमभ्यर्च्य, सिद्धिम् विन्दति मानवः ।।४६।।</p>
<p>श्रेयान्स्वधर्मो विगुणः, परधर्मात्स्वनुष्ठितात् ।</p>
<p>स्वभावनियतम् कर्म, कुर्वन्नाप्नोति किल्बिषम् ।।४७।।</p>
<p>सहजम् कर्म कौन्तेय, सदोषमपि न त्यजेत् ।</p>
<p>सर्वारम्भा हि दोषेण, धूमेनाग्निरिवावृताः ।।४८।।</p>
<p>असक्तबुद्धिः सर्वत्र, जितात्मा विगतस्पृहः ।</p>
<p>नैष्कर्म्यसिद्धिम् परमाम्, सन्न्यासेनाधिगच्छति ।।४९।।</p>
<p>सिद्धिम् प्राप्तो यथा ब्रह्म, तथाप्नोति निबोध मे ।</p>
<p>समासेनैव कौन्तेय, निष्ठा ज्ञानस्य या परा ।।५०।।</p>
<p>बुद्ध्या विशुद्धया युक्तो, धृत्यात्मानम् नियम्य च ।</p>
<p>शब्दादीन्विषयांस्त्यक्त्वा, रागद्वेषौ व्युदस्य च ।।५१।।</p>
<p>विविक्तसेवी लघ्वाशी, यतवाक्कायमानसः ।</p>
<p>ध्यानयोगोपरो नित्यम्, वैराग्यम् समुपाश्रितः ।।५२।।</p>
<p>अहंकारम् बलम् दर्पम्, कामम् क्रोधम् परिग्रहम् ।</p>
<p>विमुच्य निर्ममः शान्तो, ब्रह्मभूयाय कल्पते ।।५३।।</p>
<p>ब्रह्मभूतः प्रसन्नात्मा, न शोचति न काङ्क्षति ।</p>
<p>समः सर्वेषु भूतेषु, मद्भक्तिम् लभते पराम् ।।५४।।</p>
<p>भक्त्या मामभिजानाति, यावान्यश्चास्मि तत्त्वतः । </p>
<p>ततो माम् तत्त्वतो ज्ञात्वा, विशते तदनन्तरम् ।।५५।।</p>
<p>सर्वकर्माण्यपि सदा, कुर्वाणो मद्व्यपाश्रयः । </p>
<p>मत्प्रसादादवाप्नोति, शाश्वतम् पदमव्ययम् ।।५६।।</p>
<p>चेतसा सर्वकर्माणि, मयि सन्न्यस्य मत्परः ।</p>
<p>बुद्धियोगमुपाश्रित्य, मच्चित्तः सततम् भव ।।५७।।</p>
<p>मच्चित्तः सर्वदुर्गाणि, मत्प्रसादात्तरिष्यसि । </p>
<p>अथ चेत्त्वमहङ्कारान्, न श्रोष्यसि विनक्ष्यसि ।।५८।।</p>
<p>यदहङकारमाश्रित्य, न योत्स्य इति मन्यसे । </p>
<p>मिथ्यैष व्यवसायस्ते, प्रकृतिस्त्वाम नियोक्ष्यति ।।५९।।</p>
<p>स्वभावजेन कौन्तेय, निबद्धः स्वेन कर्मणा ।</p>
<p>कर्तुम् नेच्छसि यन्मोहात्, करिष्यस्यवशोऽपि तत् ।।६०।।</p>
<p>ईश्वरः सर्वभूतानाम्, हृद्देशेऽर्जुन तिष्ठति । </p>
<p>भ्रामयन्सर्वभूतानि, यन्त्रारूढानि मायया ।।६१।।</p>
<p>तमेव शरणम् गच्छ, सर्वभावेन भारत ।</p>
<p>तत्प्रसादात्पराम् शान्तिम्, स्थानम् प्राप्स्यसि शाश्वतम् ।।६२।।</p>
<p>इति ते ज्ञानमाख्यातम्, गुह्याद्गुह्यतरम् मया ।</p>
<p>विमृश्यैतदशेषेण, यथेच्छसि तथा कुरु ।।६३।।</p>
<p>सर्वगुह्यतमम् भूयः, शृणु मे परमम् वचः ।</p>
<p>इष्टोऽसि मे दृढमिति, ततो वक्ष्यामि ते हितम् ।।६४।।</p>
<p>मन्मना भव मद्भक्तो, मद्याजी माम् नमस्कुरु ।</p>
<p>मामेवैष्यसि सत्यम् ते, प्रतिजाने प्रियोऽसि मे ।।६५।।</p>
<p>सर्वधर्मान्परित्यज्य, मामेकम् शरणम् व्रज ।</p>
<p>अहम् त्वा सर्वपापेभ्यो, मोक्षयिष्यामि मा शुचः ।।६६।।</p>
<p>इदम् ते नातपस्काय, नाभक्ताय कदाचन ।</p>
<p>न चाशुश्रूषवे वाच्यम्, न च माम् योऽभ्यसूयति ।।६७।।</p>
<p>य इमम् परमम् गुह्यम्, मद्भक्तेष्वभिधास्यति ।</p>
<p>भक्तिम् मयि पराम् कृत्वा, मामेवैष्यत्यसंशयः ।।६८।।</p>
<p>न च तस्मान्मनुष्येषु, कश्चिन्मे प्रियकृत्तमः ।</p>
<p>भविता न च मे तस्मात्, अन्यः प्रियतरो भुवि ।।६९।।</p>
<p>अध्येष्यते च य इमम, धर्म्यम् संवादमावयोः ।</p>
<p>ज्ञानयज्ञेन तेनाहम्, इष्टः स्यामिति मे मतिः ।।७०।।</p>
<p>श्रद्धावाननसुयश्च, शृणुयादपि यो नरः ।</p>
<p>सोऽपि मुक्तः शुभाँल्लोकान्, प्राप्नुयात्पुण्यकर्मणाम् ।।७१।।</p>
<p>कच्चिदेतच्छ्रुतम् पार्थ, त्वयैकाग्रेण चेतसा ।</p>
<p>कच्चिदज्ञानसम्मोहः, प्रनष्टस्ते धनञ्जय ।।७२।।</p>
<p>अर्जुन उवाच</p>
<p>नष्टो मोहः स्मृतिर्लब्धा, त्वत्प्रसादान्मयाच्युत ।</p>
<p>स्थितोऽस्मि गतसन्देहः, करिष्ये वचनम् तव ।।७३।।</p>
<p>सञ्जय उवाच</p>
<p>इत्यहम् वासुदेवस्य, पार्थस्य च महात्मनः । </p>
<p>संवादमिममश्रौषम्, अद्भुतम् रोमहर्षणम् ।।७४।।</p>
<p>व्यासप्रसादाच्छ्रुतवान्, एतद्गुह्यमहम् परम् । </p>
<p>योगम् योगेश्वरात्कृष्णात्, साक्षात्कथयतः स्वयम् ।।७५।।</p>
<p>राजन्संस्मृत्य संस्मृत्य, संवादमिममद्भुतम् । </p>
<p>केशवार्जुनयोः पुण्यम्, हृष्यामि च मुहुर्मुहुः ।।७६।।</p>
<p>तच्च संस्मृत्य संस्मृत्य, रूपमत्यद्भुतम् हरेः । </p>
<p>विस्मयो मे महान्राजन्, हृष्यामि च पुनः पुनः ।।७७।।</p>
<p>यत्र योगेश्वरः कृष्णो, यत्र पार्थो धनुर्धरः । </p>
<p>तत्र श्रीर्विजयो भूतिर्, ध्रुवा नीतिर्मतिर्मम ।।७८।।</p>
<p> इति श्रीमद्भगवद्गीतासु उपनिषत्सु ब्रह्मविद्यायाम् योगशास्त्रे श्रीकृष्णार्जुनसंवादे मोक्षसन्न्यासयोगो नामाष्टादशोऽध्यायः ।।१८।।</p>

</main>
<footer>
  <p>॥ श्रीपरमात्मने नमः ॥</p>
</footer>
</body>
</html>
